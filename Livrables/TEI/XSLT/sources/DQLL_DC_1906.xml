<?xml version="1.0" encoding="UTF-8"?>
<code id="DuliCunyi">
    <title lang="ch">Da Qing lüli- version du Duli cunyi 大清律例-讀例存疑 (1906)</title>
    <title lang="fr">Da Qing lüli- version du Duli cunyi</title>
    <title lang="en">Da Qing lüli- version du Duli cunyi</title>
    
    <description>
        <title lang="ch">Meta-information</title>
        <title lang="fr">Meta-information</title>
        <title lang="en">Meta-information</title>
    </description>
    
    <preface>
        <part id="1">
            <title lang='ch'>
                奏疏
            </title>
            <content lang="ch">
                <p>刑部謹奏，為已故大員潛心律學，著有成書，據情代為進呈御覽，並請旨飭交修例館，以備採擇，恭摺仰祈聖覽事。據臣部郎中齊普松武、饒昌麟、武瀛、恩開、來秀、武玉潤、張西園、羅維垣、戈炳琦、楊履晉、王廷銓，員外郎段書雲、曾鑑、魏聯奎、郭昭、連培型、史履晉，主事許世英、蕭之葆、周紹昌等，聯名呈稱：“名法為專門之學，始於管子，而盛於申韓。自漢唐以來，代有專家，沿及國朝，相承弗替。如原任刑部尚書薛允升，律學深邃，固所謂今之名法專家者也。該故尚書耄而好學，博覽群書，諳習掌故，研究功令之學，融會貫通，久為中外推服。自部屬薦升卿貳，前後官刑部垂四十年。退食餘暇，積生平之學問心得，著有《讀例存疑》共五十四卷、《漢律輯存》六卷、《唐明律合編》四十卷、《服制備考》四卷，具徵實學。而諸書之中，尤以《讀例存疑》一書最為切要，於刑政大有關係。其書大旨，以條例不外隨時酌中、因事制宜之義，凡例之彼此牴牾，前後歧異，或應增應減，或畸重畸輕，或分晰之未明，或罪名之雜出者，俱一一疏證而會通，博引前人之説，參以持平之論，考厥源流，期歸畫一，誠鉅製也。齊普松武等舊在屬官，夙聆緒論，撫讀遺編，不忍聽其湮沒。謹擇要先將《讀例存疑》一書，就原稿悉心校對，繕寫成帙，仰懇代為進呈御覽，以彰實學”等語。臣等伏查該故尚書薛允升久官刑曹，究心法律，耄而好學，著述等身，比之古來名法專家，有過之無不及也。曩者欽奉諭旨，有治獄廉平之褒，是其精於律學，久在聖明洞鑒之中。該故尚書生前所著各書，具有精意，均屬可傳。茲據該郎中等擇要先將《讀例存疑》一書，共五十四卷，繕寫成帙，合詞籲請，代為進呈。臣等逐卷查閲，見其擇精語詳，洵屬有裨刑政，未便聽其湮沒，謹將原書進呈御覽。現在臣部欽遵諭旨，開館纂修條例，並請旨飭交修例館，以備採擇，庶編輯新例，得所依據。如蒙兪允，臣部即當欽遵辦理。所有臣等據情代為進呈書籍，並請旨飭交修例館，以備採擇各緣由，理合恭摺具奏，伏乞皇太后、皇上聖鑒。謹奏。光緒二十九年十一月二十九日奏，奉旨：依議。欽此。</p>
            </content>
        </part>
        <part id="2">
            <title lang="ch">
                自序
            </title>
            <content lang="ch">
                <p>古無所謂律例也。自漢蕭何因李悝《法經》增為九章，而律於是乎大備。其律所不能該載者，則又輔之以令，歴代皆然，莫之或易。明初有《大明律》，又有《大明令》。中葉以後，部臣多言條例，罕言令者。萬暦時，刑部尚書舒化奏定例八百三十二條，《明史·刑法志》言之詳矣。國初治獄，俱用前明舊制。嗣後例款日益增多，迄今幾至二千條，比之前明，又多一倍。然均係隨事纂定，並非出於一人之手，覯若畫一，其難矣哉。余備員刑曹，前後三十餘年，朝夕從事於斯。有可疑者，即筆而記之，擬欲就正有道。為日既久，遂積有數十册。凡彼此之互相牴牾，及罪名之前後歧異者，俱一一疏證而明通之，抉其可否，溯厥源流，兼引前人成説，而參以末議。誠以法令為民命攸關，一或偏倚，即大有出入，且有生死互易者，故不憚繁複，詳為之説。使業此者知某條之不可輕用，某條之本有窒礙，熟識於心，臨事庶不致迷於嚮往。非敢云嘉惠後學，或不無稍有稗益。昔人謂，陶公用法，而恒得法外意，區區之心，亦若是而已矣。共事諸君子，覽而善之，慫令付諸剞劂，以公同好。余以所見未能精確，不敢出而問世，如是者又數年。今老矣碌碌，無一善可取，惟此編自問頗有一得之愚，而半生心血盡耗於此，亦未忍令其湮沒。因勉從諸賢之命，再四刪削，擇其可存者，都為一集，共五十四卷，名曰《讀例存疑》，志其初也。
                    抑又有説焉，朝廷功令，凡條例之應增應減者，五年小修一次，十年及數十年大修一次，歴經遵辦在案。同治九年修例時，余亦濫厠其間，然不過遵照前次小修成法，於欽奉諭旨及内外臣工所奏准者，依類編入，其舊例仍存而弗論。自時厥後，不特未大修也，即小修亦迄未舉行。廿年以來，耿耿於懷，屡欲將素所記註者彙為一編，以備大修之用。甫有頭緒，而余又不在其位矣，然此志猶未已也。後有任修例之責者，以是編為孤竹之老馬也可，或以覆子雲之醤瓿也亦無不可。聊識其顛末於此，閲者或能諒余之志也歟。至於律，仍用前明之舊，余另有《唐明律合刻》，已詳為之説矣，茲不復贅。光緒二十六年，歲次庚子，長安薛允升雲階氏序於京都宣南之寓廬。<inf>時年八十有一</inf></p>
            </content>
            
        </part>
        <part id="3">
            <title lang='ch'>
                袁序
            </title>
            <content lang="ch">
                <p>漢以前無所謂律，但知有刑而已。自蕭相國摭拾秦法，作律九章，始有律之名，而無例。魏晉以降，稍稍分為刑名、法例。逮唐及明，而例之目遂秩然大著。國初因勝朝之制，遞加修改，亦緣禮俗代嬗，情偽不同，窮變久通，不隨時損益，則條分縷析，踵事彌增者，勢也。雖然著録非一朝，秉筆非一手，宜於前者窒於後，韙於此者戻於彼，甲乙乖舛，牴牾歧出，體非畫一，啓後人之然疑者，亦勢也。法欲密而轉疏，義求明而反晦，苟非好學深思，邃於此道者，安得爬梳剔抉，俾有州輻一轂之觀哉。刑者，生人之大命，王者之大政，一有出入，無以為平。六官之中，惟秋官流轉較尠，往往釋褐而登署，皓首而不易其曹，為能以專門之學，治專門之事。長安薛大司寇雲階先生，供職刑部三十餘年，研究律例，於歴代名法家言無所不窺，著作等身，而《讀例存疑》一書，尤為平生心力所萃。凡情事之變遷，罪名之舛錯，銖黍毫厘，無不沿流以溯源，擘肌而分理，洵乎不朽之盛業，明允之龜鑑也。先生既歸道山，秋曹諸公奏呈御覽，奉旨著交律例館。方今聖朝修明刑制，將博採中外良法，定為憲典，懸諸不刊。是書所言，實導先路。抑嘗聞國之程度愈文明者，其條目亦愈纖悉，故法律之學，標為專科，惟其習之也預，故辨之也精。他日者庠序盈門，人才輩出，使規制粲然咸備，以躋於所謂法治國者，則先生昌明絶學之心，益以大慰也已。光緒三十二年丙午春日，項城袁世凱序。</p>
            </content>
        </part>
        <part id="4">
            <title lang="ch">
                 沈序
            </title>
            <content lang="ch">
                <p>商鞅改里悝之法為律，於是有律之名。自漢以來，律之外有令，有駁議，有故事，有科，有格，有式。隋則律、令、格、式並行。宋則律之外，敕、令、格、式四者皆備，而律所不備，一斷於敕。初無所謂例也。晉於魏“刑名律”中，分為“法例律”，亦但為律之篇目，而非於律之外，別之為例。《王制》：“必察大小之比以成之。”鄭註：“已行故事曰比。”《釋文》：“比，必利反，例也。”《後漢書·陳忠傳》：“父寵上除漢法溢於甫刑者，未施行。忠奏上二十三條，為決事比。”註：“比，例也。”此其為後世例之權輿歟。
                    明初有律有令，而律之未賅者，始有條例之名。宏治三年，定《問刑條例》。嘉靖時，重定為三百八十條。至萬暦時，復加裁定為三百八十二條。國朝因之，隨時增修。同治九年修定之本，凡條例一千八百九十二條，視萬暦時增至數倍，可謂繁矣。其中或律重例輕，或律輕例重，大旨在於袪惡俗，挽頽風。即一事一人，以昭懲創，故改重者為多。其改從輕者，又所以明區別而示矜恤，意至善也。第其始，病律之疏也，而增一例，繼則病例之仍疏也，而又增一例。因例生例，孳乳無窮。例固密矣，究之世情萬變，非例所可賅。往往因一事而定一例，不能概之事事；因一人而定一例，不能概之人人。且此例改，而彼例亦因之以改，輕重既未必得其平；此例改而彼例不改，輕重尤虞其偏倚。既有例即不用律，而例所未及，則同一事而仍不能不用律。蓋例太密則轉疏，而疑義亦比比皆是矣。
                    國朝之講求律學者，惟乾隆間海豐呉紫峰中丞壇《通考》一書，於例文之增刪修改，甄覈精詳。其書迄於乾隆四十四年，自是以後，未有留心於斯事者。長安薛雲階大司寇自官西曹，即研精律學，於歴代之沿革，窮源竟委，觀其會通。凡今律今例之可疑者，逐條為之考論，其彼此牴牾及先後歧異者，言之尤詳，積成巨册百餘。家本嘗與編纂之役，爬羅剔抉，參訂再三。司寇復以卷帙繁重，手自芟削，勒成定本，編為《漢律輯存》、《唐明律合刻》、《讀例存疑》、《服制備考》各若干卷，洵律學之大成，而讀律者之圭臬也。同人醵資，壽諸棗梨，甫議鳩工，適値庚子之變，事遂中輟。辛丑春仲，家本述職長安，時司寇在里，復長秋官，詢知所著書，惟《漢律輯存》一種存亡未卜，餘編無恙。迨鑾輿狩返，家本奉命先歸，司寇初有乞休之意，故瀕行諄諄以所著書為託。季秋遇於大梁，言將扈蹕同行，約於京邸商榷此事。乃家本行至樊輿，遽得司寇騎箕之耗，京邸商榷之約竟不能償矣。《唐明律合刻》諸稿，方坤吾太守連軫攜往皖江。惟此《讀例存疑》一編，同人攜來京師，亟謀刊行。家本為之校讎一過，秋署同僚復議另繕清本，進呈御覽，奉旨發交律例館。今方奏明修改律例，一筆一削，將奉此編為准繩，庶幾輕重密疏罔弗當，而向之牴牾而歧異者，咸顜若畫一，無復有疑義之存，司讞者胥得所遵守焉，固不僅群玉册府之珍藏，為足榮貴也已。今冬刻既竣，為述其大略如此。展卷披讀，惜司寇之不獲親見此書之成也。光緒甲辰冬十月，沈家本謹序。
                </p>
            </content>
            
        </part>
        <part id="5">
            <title lang="ch">
                總論
            </title>
            <content lang="ch">
                <p>謹按：乾隆元年六月十九日，總理事務王大臣會同九卿會議得，刑部尚書傅鼐奏稱“竊惟刑罰世輕世重，乃帝王宜民宜人之權。我朝律例，刊布於順治三年，酌議於康熙十八年，重刻於雍正三年，固已法度修明，紀綱整飭矣。臣伏讀我世宗憲皇帝遺詔，有曰：‘國家刑罰禁令之設，所以詰姦除暴，懲貪黜邪，以端風俗，以肅官方者也。然寛嚴之用，又必因乎其時。從前朕見人情淺薄，官吏營私，相習成風，罔知省改，勢不得不懲治整理，以誡將來，今人心共知警惕矣。凡各衙門條例，有從前本嚴，而朕改易從寛者，此乃從前部臣定議未協，朕與廷臣悉心斟酌，而後更定，以垂永久者，應照更定之例行。若從前之例本寛，而朕改易從嚴者，此乃整飭人心風俗之計，原欲暫行於一時，俟諸弊革除之後，仍可酌復舊章。此朕本意也。向後遇此等事件，則再加斟酌，若有應照舊例者，仍照舊例行。’欽此欽遵。臣思聖心惓惓，於此蓋必有所軫念，而未及更正者也。我皇上御極以來，凡事皆以世宗憲皇帝之心為心。每遇奏讞之時，斟酌詳愼，好生之德，固已洽於民心矣。伏查《大清律集解附例》一書，係雍正三年刊刻之板，現今不行之例猶載其中，恐問刑之員援引舛錯，吏胥因緣為姦。且與其臨時斟酌，時時上廑聖懷，不若先事精詳，事事立之準則。應請皇上特降諭旨，簡命通達治體、熟諳律例之大臣為總裁，將雍正三年刊行律例詳加核議，除律文、律註外，其所載條例，有先行而今已斟酌定議者改之。或有因時制宜，應行斟酌而未逮者，亦即欽遵世宗憲皇帝遺詔，酌照舊章，務期平允，逐款繕摺，恭請皇上欽定。勒限纂輯，繕寫成書，進呈御覽，請旨刊刻，頒行各省，俾知遵守，以昭畫一之會。則世宗憲皇帝義盡仁至之心，我皇上善繼善述之政，接欽恤之傳，而養萬年之福。”等因。查律為一定不易之成法，例為因時制宜之良規，故凡律所不備，必藉有例，以權其大小輕重之衡，使之纖悉比附，歸於至當。我世宗憲皇帝臨御十有三年，宵旰勵精，勤求至治，而於刑獄尤加詳愼。凡有所降諭旨，及諸臣條奏，經由廷議者，必悉心斟酌，然後頒行。猶慮愚民一時未能遍知，每行一例，必定以年限，使之家喩戶曉，再有所犯，方始照例問擬。仰惟聖心哀矜惻怛，愼重周詳，洵足以昭億萬年之法守矣。第刑罰世輕世重，自昔為然，而寛嚴之道，遂如温肅之異，用而同功。時而崇尚惇大，禁令漸弛，道在整飭，不得不濟之以嚴。時而振興明作，百度具張，道在休養，不得不濟之以寛。寛嚴合乎大中，而用中本乎因時，蓋所謂中無定體，隨時而在。是以世宗憲皇帝遺詔，惓惓於條例之寛嚴，有宜再加斟酌之訓諭，深有望於我皇上繼志述事，敷時繹思，紹執中建極之謨，永臻於蕩平正直之治也。伏讀《大清律集解附例》一書，所刊原例、增例、欽定例三項，非盡現行之條，而自刊刻後，至今前例又多酌改。若不加以參定，歸於畫一，恐内外問刑之員，易於援引舛錯，吏胥因得高下其手，足滋任意輕重之弊。應如刑部尚書傅鼐所奏，恭請皇上特簡大臣為總裁官，將以前刊刻律例，并自刊刻後至今通行各例，統加檢查核議。有宜因時變通，如先經定例而後經改易者，或前例未協而後亦未經改易者，應作何斟酌損益，寛嚴得中，逐一縷析條分，務期平允。其應刪除者即行刪除，應增入者即行增入，應更正者即行更正，應仍照舊例行者，亦即酌復舊章。除律文、律註仍舊外，其刊入之例，必將某條附載某律之處，確切不移，使宏綱細目，大小咸該，仁育義正，折衷盡善，敬謹擬議，恭請皇上欽定，纂輯繕寫成書，進呈御覽，請旨刊刻頒行，則因時用中，先後同揆，以彰紹庭罔斁之孝思，益垂世守不愆之令典矣。至作何揀選、分修及定限一切事宜，恭候令下之日，另行奏聞，請旨遵行等因。二十一日奉旨：依議。欽此。
                    竊查本朝之於《明律》，增註者多而刪改者少。其刪改者，皆其不宜於時者也。至於條例，則刪存者不過十分之二三，蓋以律有定而例無定故也。此奏所云雍正三年以前之事，雖約略言之，而已得其大要。乾隆五年以後，每届修例之期，或小修，或大修，均係照此辦理，迄今遵行。由此言之，凡例文之不盡允協，及輕重之不得其平者，雖係奉旨纂定，亦准奏明修改，非謂一成而不可變易也。然必司其事者，詳愼周密，不存偏倚之見，不至顧此失彼，庶可行之永久。不然，乙改甲而丙又改乙，徒費筆墨，而於政事毫無裨益，殊可慨已。昔班孟堅著《刑法志》云：“上屡下恤刑之詔，有司無仲山父將明之材，不能因時廣宣主恩，建立明制，為一代之法，而徒鈎摭微細，毛舉數事，以塞詔而已。”蓋亦慨乎其言之歟。故亟録此奏於首，俾閲者共悉其源委焉。
                    袁氏枚《答金震方問律例書》云：公以先君子擅刑名[註]之學，采訪殷殷。枚趨庭時年幼，無所存録，但略記先君子之言曰：舊律不可改，新例不必增。舊律之已改者宜存，新例之未協者宜去。先君子之意，以為律書最久，古之人核之已精。今之條奏者，或見律文未備，妄思以意補之。不知古人用心，較今人尤精，其不可及者，正在疏節闊目，使人比引之餘，時時得其意於言外。蓋人之情偽萬殊，而國家之科條有限。先王知其然也，為張設大法，使後世賢人君子，悉其聰明，引之而議，以為如是斷獄，固已足矣。若必預設數萬條成例，待數萬人行事而印合之，是以死法待生人，而天下事付傀儡胥吏而有餘。子産鑄刑書，叔向非之曰：先王議事以制，不為刑辟。武帝增三章之法，為萬三千，盜賊蜂起。大抵昇平時，綱舉而網疏。及其久也，文俗之吏，爭能競才，毛舉紛如，反乖政體。蓋律者，萬世之法也；例者，一時之事也。萬世之法，有倫有要，無所喜怒於其間。一時之事，則人君有寛嚴之不同，卿相有仁刻之互異，而且狃於愛憎，發於倉卒，難據為準。譬之律者，衡也，度也。其取而擬之，則物至而權之、度之也。部居別白，若網在綱。若夫例者，引彼物以肖此物，從甲事以配乙事也。其能無牽合影射之虞乎？律雖煩，一童子可誦而習。至於例，則朝例未刊，暮例復下，千條萬端，藏諸故府，聰強之官，不能省記。一旦援引，惟例是循，或同一事也而輕重殊，或均一罪也而先後異，或轉語以抑揚之，或深文以周内之。往往引律者多公，引例者多私，引律者直舉其詞，引例者曲為之證。公卿大夫張目拱手，受其指揮，豈不可歎？且夫律之設，豈徒為臣民觀戒哉？先王恐後世之人君任喜怒而予言莫違，故立一定之法，以昭示子孫。誠能恪遵勿失，則雖不能刑期無刑，而科比得當，要無出入之誤。若周穆王所謂“刑罰世輕世重”，杜周所謂“前王所定為律，後王所定為令”，均非盛世之言，不可為典要也。
                    家紅按:原書“刑名”作“刑明”。
                </p>
            </content>
            
        </part>
        <part id="6">
            <title lang="ch">
                例言
            </title>
            <content lang="ch">
                <p>
                    一、此編專為條例而設，而律文亦有經本朝改定者，仍俱一體登載，俾免遺漏。
                    一、各部則例，俱係功令之書。有與刑例互相發明者，亦有與刑例顯相參差者。茲采録數十條，或以補刑例之缺，或以匡刑例之誤，彼此參考，其得失亦可灼然矣。
                    一、解律者多矣，而解例者最少。惟《箋釋》、《輯註》二書，頗有論説。而呉紫峰中丞《律例通考》亦有議及者，因一併採録焉。
                    一、每届修例時，係由刑部確加按語，繕寫黄册，進呈後，始行刊刻。迄今二百餘年，俱存儲庫内，而坊肆亦有彙而梓行者，即所謂《律例根源》者是也。初意欲照擬全録，以昭詳備，繼苦其繁重，坊間既有刻本，此編似可從簡。茲僅録存現行例，聲明某年纂定、某年修改，併其舊例並按語，一併刪除不録，以免重複。
                    一、前明原例及後來修改續纂者，亦云多矣。其因何纂定之處，按語内並不詳敘。今詳加考究，乾隆十五年以後原奏，尚十存八九。以前則漫無稽考矣，廣為搜羅，止得十之四五。若不再為裒集，竊恐現存者亦俱散亡矣。茲特分門別類，就例文之次序，彙集於此編之後，共為□□□卷，仍其舊名，曰《定例彙編》。俾學此者得以悉其源流，亦不無小補云爾。其無所考者仍闕焉，如後有得，再行補入。
                    一、服制有親疏，罪名因之以分輕重，此禮與律之相輔而行者也。特是古往今來，服制亦多有改易。茲仍以今律服制為准，而備列禮經及群儒議論於後。其不同之處朗若列眉矣。議禮如聚訟，自古為然，非精於此者，又烏能折中於一是耶。
                    按：後二條所稱二書：一《定例彙編》，一《服制備考》，均俟續刊。
                    
                </p>
            </content>
        </part>
        <part id="7">
            <title lang="ch">
                點校說明
            </title>
            <content lang="ch">
                <p>
                    一、全文以光緒三十二年刊本《讀例存疑》為底本。原書經許世英、沈家本等人校對,然魯魚亥豕,錯訛不少。今則據清順治、雍正、乾隆等朝大清律,及會典等書,全面校核修訂,并相應出註,附以按語。
                    二、此前流傳較廣者,無過于黃靜嘉校勘版本,長期被學界奉為經典,然其中或將原書錯訛未能指出,或新增錯誤,亦不在少數。出於對前輩學者尊重,沒有必要一一指出,對比自明。另有日本學者寺田浩明所公佈之網絡版,滿目錯訛,更不足論。
                    三、暫時公佈者,僅為該書律例部分,薛允升按語等皆待後續刊出,以便學界共享此學術資源。
                    四、目前所公佈者,雖優於此前任一版本,但難言完善,歡迎學界同仁不吝賜教。電郵:Sunjiahong240@163.com
                </p>
            </content>
        </part>
    </preface>
    
    <document>
        <title lang="ch">目錄 | Content</title>
        <bu id="1">
            <title lang="ch">Mingli lü名例律 </title>
            <title lang="en"></title>
            <title lang="fr"></title>
            <men id="1">
                <title lang="ch">Mingli lü shang zhi yi名例律上之一 <inf> 名者，五刑之罪名，例者，五刑之體例也。</inf></title> 
                <title lang="en"></title>
                <title lang="fr"></title>
                <lu id="1">
                    <title lang="ch">Wuxing 五刑</title>
                    <title lang="en"></title>
                    <title lang="fr"></title>
                    <content lang="ch">
                        <p>笞刑五：<inf>笞者，擊也，又訓為恥。用小竹板。</inf>一十；<inf>折四板。</inf>二十；<inf>除零，折五板。</inf>三十；<inf>除零，折一十板。</inf>四十；<inf>除零，折一十五板。</inf>五十；<inf>折二十板。</inf></p>
                        <p>杖刑五：<inf>杖重於笞，用大竹板。</inf>六十；<inf>除零，折二十板。</inf>七十；<inf>除零，折二十五板。</inf>八十；<inf>除零，折三十板。</inf>九十；<inf>除零，折三十五板。</inf>一百；<inf>折四十板。</inf></p>
                        <p>徒刑五：<inf>徒者，奴也，蓋奴辱之。</inf>一年，杖六十；一年半，杖七十；二年，杖八十；二年半，杖九十；三年，杖一百。</p>
                        <p>流刑三：<inf>不忍刑殺，流之遠方。</inf>二千里，杖一百；二千五百里，杖一百；三千里，杖一百。</p>
                        <p>死刑二：<inf>凡律中不註監候立決字樣者，皆為立決。凡例中不註監候立決字樣者，皆為監候。</inf>絞；斬。<inf>內外死罪人犯，除應決不待時外，餘俱監固候秋審、朝審分別情實、緩決、矜疑，奏請定奪。</inf></p>                    
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡笞杖罪名折責，概用竹板，長五尺五寸。小竹板，大頭闊一寸五分，小頭闊一寸，重不過一斤半。大竹板，大頭闊二寸，小頭闊一寸五分，重不過二斤。其強盜人命事件，酌用來棍。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">夾棍，中梃木長三尺四寸，兩旁木各長三尺，上圓下方，圓頭各闊一寸八分，方頭各闊二寸，從下量至六寸處，鑿成圓窩四箇，面方各一寸六分，深各七分。拶指，以五根圓木為之，各長七寸，徑圓各四分五釐。按。此段言夾棍、拶指之式也。下段方言用夾棍之法。其應來人犯不得實供，方來一次，再不實供，許再來一次。用刑官有任意多用者，該管上司不時察參。儻有徇隱事發，並交部議處。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">凡尋常枷號，重二十五斤，重枷重三十五斤，枷面各長二尺五寸，闊二尺四寸，至監禁人犯，止用細鍊，不用長枷。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">凡民人犯軍流徒罪者，俱至配所，照應杖之數折責，惟緣坐流罪不加杖。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">各省問刑衙門夾棍，州縣呈明知府驗烙，知府呈明按察司驗烙，按察司呈明督撫驗烙。其尺寸長短寬窄，俱刻於中挺之上。如有擅用未曾驗烙夾棍者，以酷刑題參。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">每年正月、六月俱停刑，內外立決重犯俱監固，俟二月初及七月立秋之後正法。其五月內交六月節及立秋在六月內者，亦停正法。
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">每年於小滿後十日起，至立秋前一日止。如立秋在六月內，以七月初一日為止。內外問刑衙門，除竊盜及鬥毆傷人，罪應杖笞人犯，不准減免。其餘罪應杖責人犯，各減一等，遞行八折發落，笞罪寛免。如犯案，審題在熱審之先，而發落在熱審期內者，亦照前減免。儻審題雖在熱審期內，而發落已逾熱審者，概不准其減免。至熱審期內監禁重犯，令管獄官量加寛恤。其枷號人犯，俱暫行保釋，俟立秋後再行照例減等補枷，滿日發落。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">
                            贖刑  <inf>五刑中俱有應贖之款，附列於此，以便引用。</inf>
                            納贖：<inf>無力依律決配，有力照律納贖。</inf>
                            收贖：<inf>老幼廢疾、天文生及婦人折杖，照律收贖。</inf>
                            贖罪：<inf>官員正妻及例難的決並婦人有力者，照律贖罪。</inf>
                            納贖：笞一十，<inf>銀二錢五分。</inf>笞五十，<inf>銀一兩二錢五分。</inf>杖六十，<inf>銀三兩。</inf>杖一百，<inf>銀五兩。</inf>徒一年，<inf>銀七兩五錢。</inf>流。<inf>二十兩。</inf>
                            收贖：笞一十，<inf>銀七釐五毫。</inf>笞五十，<inf>銀三分七釐五毫。</inf>杖六十，<inf>銀四分五釐。</inf>杖一百，<inf>銀七分五毫。</inf>徒一年，<inf>銀一錢五分。</inf>徒三年，<inf>銀三錢。</inf>流二千里。<inf>銀三錢七分五釐。</inf>三千里，<inf>銀四錢五分。</inf>絞斬。<inf>銀五錢二分五釐。</inf>
                            贖罪：笞一十，<inf>銀一錢。</inf>笞五十，<inf>銀五錢。</inf>笞六十，<inf>銀六錢。</inf>杖一百，<inf>銀一兩。</inf>徒一年，<inf>銀一兩七分五釐。</inf>徒三年，<inf>銀一兩二錢二分五釐。</inf>流一千里。<inf>銀一兩三錢。</inf>三千里，<inf>一兩三錢七分五釐。</inf>絞斬。<inf>銀一兩四錢五錢。</inf>
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">凡律例開明准納贖，不准納贖者，仍照舊遵行外，其律例內未經開載者，問刑官臨時詳審情罪，應准納贖者，聽其納贖，不應准納贖者，照律的決發落。如承問官濫准納贖者，交該部議處，多取肥己者，計贓科罪。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">各壇祠祭署奉祀祀丞，神樂觀提點、協律郎、贊禮郎、司樂等官，並樂舞生及養牲官軍，有犯姦盜、詐偽、失誤供祀，並一應贓私罪名，官及樂舞生罷黜，軍革役，仍照律發落。若訐告詞訟及因人連累並一應公錯過誤犯罪者，照律納贖。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">太常寺廚役，但係訐告詞訟，過誤犯罪及因人連累問該笞杖罪名者，納贖仍送本寺著役。徒罪以上及姦盜詐偽並有誤供祀等項，不分輕重，俱的決改撥光祿寺應役。
                        </content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">凡官員有先參婪贓革職提問者，如審無婪贓入己，止擬因公那用，因公科歛及坐贓致罪，犯該杖一百者，革職。徒流軍罪，依例決配。如罪在杖一百以下者，依文武官犯私罪律，交部議處，分別降罰。其先經革職之處，准予開復。
                        </content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">僧道官有犯徑自提問，及僧道有犯姦盜、詐偽並一應贓私罪名，責令還俗，仍依律例科斷。其公事失誤，因人連累及過誤致罪者，悉准納贖，各還職為僧為道。
                        </content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">婦女犯姦杖罪的決，枷罪收贖。
                        </content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">婦人有犯姦盜不孝者，各依律決罰。其餘有犯笞杖並徒流充軍雜犯死罪，該決杖一百者，與命婦官員正妻，俱准納贖。
                        </content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">生員不守學規，好訟多事者，俱斥革，按律發落，不准納贖。
                        </content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">凡文武官犯罪本案革職，其笞杖輕罪，毋庸納贖。若革職後另犯笞杖罪者，照律納贖，徒流軍遣依例發配。有呈請贖罪者，刑部核其情節，分別准贖、不准贖二項。擬定奏明請旨，不得以可否字樣，雙請入奏。其貪贓官役，概不准納贖。
                        </content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">凡進士、舉人、貢監生員及一切有頂戴官，有犯笞杖輕罪，照例納贖。罪止杖一百者，分別咨參除名，所得杖罪免其發落。徒流以上照例發配。至生監犯罪，除應杖一百及徒流以上並速議速題案內，無論笞杖，均於辦結後知照禮部外，其尋常律應納贖之生監應否禠革開復，會同禮部辦理。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="2">
                    <title lang="ch">Shi'e 十惡</title>
                    <title lang="en"></title>
                    <title lang="fr"></title>
                    <content lang="ch">
                        <p>一曰，謀反。<inf>謂謀危社稷。</inf></p>
                        <p>二曰，謀大逆。<inf>謂謀毀宗廟、山陵及宮闕。</inf></p>
                        <p>三曰，謀叛。<inf>謂謀背本國，潛從他國。</inf></p>
                        <p>四曰，惡逆。<inf>謂毆及謀殺祖父母、父母，夫之祖父母、父母，殺伯叔父母、姑、兄姊、外祖父母及夫者。</inf></p>
                        <p>五曰，不道。<inf>謂殺一家非死罪三人，及支解人，若採生折割。造畜蠱毒、魘魅。</inf></p>
                        <p>六曰，大不敬。<inf>謂盜大祀神御之物，乘輿服御物。盜及偽造御寶。合和御藥，誤不依本方及封題錯誤。若造御膳，誤犯食禁。御幸舟船，誤不牢固。</inf></p>
                        <p>七曰，不孝。<inf>謂告言咒駡祖父母、父母，夫之祖父母、父母，及祖父母、父母在，別籍異財，若奉養有缺，居父母喪身自嫁娶，若作樂釋服從吉，聞祖父母、父母喪，匿不舉哀，詐稱祖父母、父母死。</inf></p>
                        <p>八曰，不睦。<inf>謂謀殺及賣緦麻以上親，毆告夫及大功以上尊長、小功尊屬。</inf></p>
                        <p>九曰，不義。<inf>謂部民殺本屬知府、知州、知縣。軍士殺本管官吏，卒殺本部五品以上長官。若殺見受業師。及聞夫喪，匿不舉哀。若作樂，釋服從吉及改嫁。</inf></p>
                        <p>十曰，內亂。<inf>謂姦小功以上親、父祖妾，及與和者。</inf></p>
                    </content>
                    <content lang="en"/>
                    <content lang="fr"/>
                </lu>
                <lu id="3">
                    <title lang="ch">Bayi 八議</title>
                    <title lang="en"/>
                    <title lang="fr"/>
                    <content lang="ch">
                        <p>一曰，議親。<inf>謂皇家袒免以上親，及太皇太后，皇太后緦麻以上親，皇后小功以上親，皇太子妃大功以上親。</inf></p>
                        <p>二曰，議故。<inf>謂皇家故舊之人，素得侍見，特蒙恩待日久者。</inf></p>
                        <p>三曰，議功。<inf>謂能斬將奪旗，摧鋒萬里。或率眾來歸，安濟一時。或開拓疆宇，有大勳勞，銘功太常者。</inf></p>
                        <p>四曰，議賢。<inf>謂有大德行之賢人君子，其言行可以為法則者。</inf></p>
                        <p>五曰，議能。<inf>謂有大才業，能整軍旅、治政事、為帝王之良輔佐者。</inf></p>
                        <p>六曰，議勤。<inf>謂有大將吏，謹守官職，早夜奉公，或出使遠方，經涉艱難，有大勤勞者。</inf></p>
                        <p>七曰，議貴。<inf>謂爵一品及文武職事官三品以上，散官二品以上者。</inf></p>
                        <p>八曰，議賓。<inf>謂承先代之後為國賓者。</inf></p>
                    </content>
                    <content lang="en"/>
                    <content lang="fr"/>
                        
                </lu>
                <lu id="4">
                    <title lang="ch">Yingyizhe fanzui 應議者犯罪</title>
                    <title lang="en"/>
                    <title lang="fr"/>
                    <content lang="ch">
                        <p>凡八議者犯罪，<inf>開具所犯事情。</inf>實封奏聞取旨，不許擅自勾問。若奉旨推問者，開具所犯<inf>罪名</inf>及應議之狀，先奏請議。議定<inf>將議過緣出</inf>奏聞，取自上裁。</p>
                        <p>其犯十惡者，<inf>實封奏聞依律議擬。</inf>不用此律。<inf>十惡，或專主謀反叛逆言非也。蓋十惡之人，悖倫、逆天、蔑禮、賊義，乃王法所必誅。故特表之，以嚴其禁。</inf></p>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">
                            三品以上大員革職拏問，不得遽用刑夾。有不得不刑訊之事，請旨遵行。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">
                            已革宗室之紅帶、已革覺羅之紫帶，除有犯習教等重情，另行奏明辦理外，其有犯尋常杖、枷、徒、流、軍及斬絞等罪，交刑部照旗人例一體科斷。應銷檔者，免其銷檔，仍准繫本身帶子。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">
                            凡宗室覺羅，除犯笞杖枷及初犯軍流徒，或再犯徒罪或先經犯徒，後犯流罪，仍由宗人府照例，分別折罰責打圈禁外，如有二次犯流，或一次犯徒一次犯軍，或三次犯徒者，均擬實發盛京。如二次犯徒一次犯流，或一次犯流一次犯軍者，均擬實發吉林。如二次犯軍或三次犯流，或犯至遣戍之罪者，均擬實發黑龍江。若宗室釀成命案，按律應擬斬絞監候者，宗人府會同刑部，先行革去宗室頂戴，照平人一律問擬斬絞，分別實緩，仍由宗人府進呈黃冊。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">
                            凡宗室犯案到官，該衙門先訊取大概情形，罪在軍流以上者，隨時具奏。如在徒、杖以下，咨送宗人府會同刑部審明，照例定擬。罪應擬徒者，歸入刑部，按季彙題。罪應笞杖者，即照例完結，均毋庸具奏。若到官時未經具奏之案，審明後，罪在軍流以上者，仍奏明請旨。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">
                            宗室緣事發遣遇赦減釋，如係由盛京釋回者，即令回京。若由吉林、黑龍江釋回者，即令其在盛京，移居宗室公所，酌給房屋居住。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">
                            宗室犯事到官，無論承審者何官，俱先將該宗室摘去頂戴，與平民一體長跪聽審。俟結案時，如實係無干，仍分別奏咨，給還頂戴。
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">
                            凡宗室覺羅，犯罪時繫黃紅帶者，依宗室覺羅例辦理。若繫藍帶及不繫帶者，即照常人例治罪。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">
                            凡宗室覺羅婦女，出名具控案件，除係呈送忤逆照例訊辦外，其餘概不准理。如有擅受，照例參處。儻實有冤抑，許令成丁弟兄子姪或母家至戚抱告。無親丁者，令其家人抱告。官為審理，如審係虛誣，罪坐抱告之人。若婦人自行出名刁控，或令人抱告後復自行赴案，逞刁及擬結後瀆控者，無論所控曲直，均照違制律治罪。有夫男者，罪坐夫男，無夫男者，罪坐本身，折罰錢糧。
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">
                            凡宗室覺羅人等告訐之案，察其事不干己，顯係詐騙不遂者，所控事件立案不行，仍將該原告咨送宗人府，照違制律杖一百，實行重責四十板。如妄捏干己情由聳准，迨提集人證質審，仍係訛詐不遂，串結捏控者，將該原告先行摘去頂戴，嚴行審訊，並究追主使教誘之犯。儻狡辯不承，先行板責訊問，審係控款虛誣，罪應斬絞者，照例請旨辦理。其餘，無論詐贓多寡，已未入手，但經商謀捏控，不分首從，俱實發吉林安置，到配重責四十板。主使、教誘及助勢之犯，無論軍民，不分首從，先行枷號三箇月，滿日俱發近邊充軍。旗人有犯，銷除旗檔，照民人一律辦理。其或所控得實，但審因串詐不遂，捏情圖准者，亦照此例定擬。不得以事出有因，量為援減。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">
                            凡宗室有犯圈禁之罪者，即行革去頂戴。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">
                            宗室覺羅及王公有吸食鴉片煙者，擬絞監候，由宗人府會同刑部進呈黃冊。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="5">
                    <title lang="ch">Yingyizhe zhi fuzu youfan 應議者之父祖有犯</title>
                    <title lang="en"/>
                    <title lang="fr"/>
                    <content lang="ch">
                        <p>凡應八議者之祖父母、父母、妻及子孫犯罪，實封奏聞取旨，不許擅自勾問。若奉旨推問者，開具所犯及應議之狀，先奏請議。議定奏聞，取自上裁。</p>
                        <p>若皇親國戚及功臣<inf>八議之中親與功為最重。</inf>之外祖父母、伯叔父母、姑、兄弟姊妹、女婿、兄弟之子，若四品、五品<inf>文武</inf>官之父母、妻<inf>未受封者</inf>。及應合襲廕子孫犯罪，從有司依律追問，議擬奏聞，取自上裁。<inf>其始雖不必參提，其終亦不許擅決，猶有體恤之意焉。</inf></p>
                        <p>其犯十惡、反逆緣坐及姦盜殺人、受財枉法者，<inf>許徑斷決。</inf>不用此<inf>取旨及奏裁之</inf>。律。</p>
                        <p>其餘親屬、奴僕、管莊、佃甲倚勢虐害良民，陵犯官府者，<inf>事發，聽所在官司徑自提問。</inf>加常人罪一等，<inf>非倚勢而犯，不得概行加等。</inf>止坐犯人，<inf>不必追究其本主。</inf>不在上請之律。</p>
                        <p>若各衙門追問之際，占悋不發者，並聽當該官司實封奏聞區處。<inf>謂有人於本管衙門告發，差人勾問。其皇親國戚及功臣占悋不發出官者，並聽當該官司實封奏聞區處。</inf></p>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">
                            凡滿洲、蒙古、漢軍綠營官員、軍民人等有犯死罪，除十惡、侵盜錢糧、枉法不枉法贓、強盜、放火、發塚、詐偽、故出入人罪、謀故殺各項重罪外，其尋常鬥毆及非常赦所不原各項死罪，察有父祖、子孫陣亡者，在內由刑部，在外由該督撫，於取供定罪後，即移咨八旗兵部，查取確實簡明事績，聲敘入本，於秋審時恭候欽定。儻蒙聖恩優免，一人一次，後俱不准再行聲請。
                        </content>
                        <content lang="en"/>
                        <content lang="fr"/>
                    </li>
                   
                </lu>
                <lu id="6">
                    <title lang="ch">Zhiguan youfan 職官有犯</title>
                    <title lang="en"/>
                    <title lang="fr"/>
                    <content lang="ch">
                        <p>凡在京在外大小官員，有犯公私罪名，所司開具事由，實封奏聞請旨，不許擅自勾問。<inf>指所犯事重者言。若事輕傳問，不在此限。</inf>若許准推問，依律議擬奏聞區處。仍候覆准，方許判決。</p>
                        <p>若所屬官，被本管上司非禮陵虐，亦聽開具<inf>陵虐</inf>實跡，實封徑自奏陳。<inf>其被參後，將原參上司列款首告者，不准行，仍治罪。</inf></p>
                    </content>
                    <content lang="en"/>
                    <content lang="fr"/>
                    
                    <li id="1">
                        <content lang="ch">
                            各處大小土官有犯徒流以上，依律科斷。其杖罪以下，交部議處。
                        </content>
                        <content lang="en"/>
                        <content lang="fr"/>
                    </li>
                    
                    <li id="2">
                        <content lang="ch">
                            蔭生有犯應題參處分者，聽各衙門題參。其文武生員，犯該徒流以上等罪，地方官一面詳請斥革，一面即以到官之日扣限審訊。不必俟學政批回，始行究擬。其情節本輕，罪止戒飭者，審明移會該學教官照例發落，詳報學政查核。貢監生有犯同。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">
                            文職道府以上、武職副將以上，有犯公私罪名應審訊者，仍照例題參，奉到諭旨，再行提訊。其餘文武各員，於題參之日，即將應質人犯拘齊審究，如督撫同駐省分，一面具題，一面行知應承審衙門，即行提訊。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">
                            凡參革發審之案，查明被參之人，如係同知、遊擊以下等官，遴委知府審理。係道府，副將等官，遴委道員審理。統令就近提齊款證，秉公確訊。其案內牽連被害之人無關輕重者，該道府審明錄供之後，即分別保釋。止將重罪要犯，帶至省內，由司覆勘解院審擬完結。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">
                            凡被參革職訊問之員，審係無辜，即以開復定擬。不得稱已經革職，無庸議題。覆其原參，重罪審虛，尚有輕罪應以降級罰俸歸結者，開復原職，再按所犯分別降罰。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">
                            盛京居住滿洲、蒙古、漢軍文武官員，除因公詿誤獲罪者，仍准本地方居住外，若犯係侵盜虧欠錢糧及姦貪訛詐等事降革者，均連其家屬，撥發各省滿洲駐防，交該管官嚴加管束。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="7">
                    <title lang="ch">Wenwuguan fan gongzui 文武官犯公罪<inf>凡一應不係私己，而因公事得罪者，曰公罪。</inf></title>
                    <title lang="en"/>
                    <title lang="fr"/>
                    <content lang="ch">
                        凡內外大小文武官犯公罪該笞者，一十，罰俸一個月，二十、三十各遞加一月。<inf>二十罰二月，三十罰三月</inf>。四十、五十各遞加三月。<inf>[註]四十罰六月，五十罰九月。</inf>該杖者，六十，罰俸一年，七十，降一級，八十，降二級，九十，降三級，俱留任。一百，降四級調用。<inf>如吏兵二部<bookname>處分則例</bookname>應降級革職，戴罪留任者，仍照例留任。</inf>吏典犯者，笞杖決訖，仍留役。
                        家紅按:此前十九字，據雍正律增補。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">
                            休職病故旗員，未完罰俸銀兩，無俸可扣者，照外省官員之例，概予免追。如本身係世襲官職及休職有俸者，仍照數扣抵。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="8">
                    <title lang="ch">Wenwuguan fan sizui 文武官犯私罪：<inf>凡不因公事，己所自犯，皆為私罪。</inf></title>
                    <title lang="en"/>
                    <title lang="fr"/>
                    <content lang="ch">
                        凡內外大小文武官犯私罪該笞者，一十，罰俸兩個月。二十，罰俸三個月；三十、四十、五十，各遞加三月。<inf>三十罰六月，四十罰九月，五十罰一年。</inf>該杖者，六十，降一級，七十，降二級，八十，降三級，九十，降四級，俱調用。一百，革職離任。<inf>犯贜者不在此限。</inf>吏典犯者，杖六十以上，罷役。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">
                            凡外任各官遇有錢糧刑名事件，應行革職者，該督撫題參時，即行摘印，委員署理，俟奉旨之日再行開缺。若有奉旨寛宥者，仍准復還原任。
                        </content>
                        <content lang="en"/>
                        <content lang="fr"/>
                      </li>
                </lu>
            </men>
                   
            <men id="2">
                <title lang="ch">Mingli lü shang zhi er名例律上之二 <inf> 名者，五刑之罪名，例者，五刑之體例也。</inf></title> 
                <title lang="en"></title>
                <title lang="fr"></title>
                
                <lu id="9">
                    <title lang="ch">Fanzui mianfaqian 犯罪免發遣</title>
                    <title lang="en"/>
                    <title lang="fr"/>
                    <content lang="ch">
                        凡旗人犯罪，笞杖各照數鞭責，軍流徒免發遣，分別枷號。徒一年者，枷號二十日，每等遞加五日，總徒，准徒亦遞加五日。流二千里者，枷號五十日，每等亦遞加五日。充軍附近者，枷號七十日，近邊者七十五日，邊遠沿海邊外者八十日，極邊煙瘴者九十日。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">
                            凡移來盛京、新滿洲等，若有犯法，著該將軍照新滿洲例辦理。如過五年，仍照舊人治罪。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">
                            凡八旗滿州、蒙古漢軍奴僕，犯軍流等罪，除已經入籍為民者，照民人辦理外，其現在旗下家奴，犯軍流等罪，俱依例酌發駐防為奴，不准折枷。犯該徒罪者，漢軍奴僕，照民人例問擬實徒，徒滿之後，仍押解回旗，交與伊主服役管束。其滿洲、蒙古奴僕，照旗下正身例，折枷鞭責發落。至設法贖身並未報明旗部之人，無論伊主曾否收得身價，仍作為原主戶下家奴。有犯軍流等罪，仍照例問發。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">
                            凡旗人毆死有服卑幼，罪應杖流折枷者，<inf>按，毆死大功弟妹、小功堂姪、緦麻姪孫，律應擬流者也。毆殺胞弟，律應擬徒，例改流罪者也。</inf>除依律定擬外，仍酌量情罪，請旨定奪，不得概入彙題。其有情節慘忍者，發往黑龍江三姓等處，不准枷責完結。旗員中如有誣告、訛詐、行同無賴不顧行止者<inf>按此專指事而言。</inf>亦如之。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">
                            在京滿洲、蒙古漢軍及外省駐防並盛京、吉林等處屯居之無差使旗人，<inf>按，此皆所謂正身旗人也。</inf>如實係寡廉鮮恥有玷旗籍者，均削去本身戶籍，依律發遣，仍逐案聲明請旨。如尋常犯該軍遣流徒笞杖等罪，仍照例折枷鞭責發落。至內務府所屬莊頭、鷹戶、海戶人等<inf>按此旗人而非正身者也。</inf>及附京住居莊屯旗人王公、各處莊頭，有犯軍遣流徒等罪，俱照民人一例定擬。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">
                            凡旗人窩竊、窩娼、窩賭及誣告、訛詐、行同無賴不顧行止，並棍徒擾害、教誘宗室為非、造賣賭具、代賊銷贓、行使假銀、捏造假契、描畫錢票、一切誆騙詐欺取財以竊盜論，准竊盜論。及犯誘拐強姦、親屬相姦者，均銷除本身旗檔，各照民人一例辦理。犯該徒流軍遣者，分別發配不准折枷。至八旗滿洲、蒙古奴僕有犯，罪應軍流者，依例發駐防為奴。徒罪以下，照民人問擬。徒滿釋回，仍交與伊主服役管束，毋庸銷除冊檔。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="10">
                    <title lang="ch">Junji youfan 軍籍有犯</title>
                    <title lang="en"/>
                    <title lang="fr"/>
                    <content lang="ch">
                        凡軍籍人犯罪該徒流者，各依所犯杖數決訖，徒五等依律發配，徒限滿日，仍發回原衛所<inf>並所隸州縣。</inf>流三等照依地里遠近，發直省衛所<inf>並所隸州縣</inf>附籍。犯該充軍者，依律發遣。 
                    </content>
                    <content lang="en"/>
                    <content lang="fr"/>
                    
                </lu>
                <lu id="11">
                    <title lang="ch">Fanzui de leijian　犯罪得累減</title>
                    <title lang="en"/>
                    <title lang="fr"/>
                    <content lang="ch">
                        凡一人犯罪應減者，若為從減，<inf>謂，共犯罪，以造意者為首，隨從者減一等。</inf>自首減、<inf>謂，犯法知人欲告而自首者，聽減二等。</inf>故失減。<inf>謂，吏典故出人罪，放而還獲，止減一等。首領官不知情以失論，失出減五等，比吏典又減一等，還獲又減一等，通減七等。</inf>公罪遞減之類，<inf>謂，同僚犯公罪，失於入者，吏典減三等，若未決放又減一等，通減四等。首領官減五等，佐貳官減六等，長官減七等之類。</inf>並得累<inf>減而復</inf>減。<inf>如此之類，俱得累減科罪。</inf>
                    </content>
                    <content lang="en"/>
                    <content lang="fr"/>
                    
                </lu>
                <lu id="12">
                    <title lang="ch">Yili quguan 以理去官：<inf>以理，謂以正道理而去，非有別項事故者。</inf></title>
                    <title lang="en"/>
                    <title lang="fr"/>
                    <content lang="ch">
                        凡任滿得代改除致仕等官，與見任同。<inf>謂，不因犯罪而解任者，若淘汰冗員、裁革衙門之類。雖為事解任降等不追誥命者，並與見任同。</inf>封贈官與<inf>其子孫</inf>正官同。其婦人犯夫及義絕<inf>不改嫁</inf>者，<inf>親子有官一體封贈。</inf>得與其子之官品同。<inf>謂，婦人雖與夫家義絕，及夫在被出，其子有官者，得與子之官品同。為母子無絕道故也。此等之人。</inf>犯罪者，並依職官犯罪律擬斷。<inf>應請旨者，請旨。應徑問者，徑問。一如職官之法。</inf>
                    </content>
                    <content lang="en"/>
                    <content lang="fr"/>
                    
                    <li id="1">
                        <content lang="ch">子孫緣事革職，其父祖誥敕不追奪者，仍與正官同。若致仕及封贈官犯贓，與無祿人同科。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="13">
                    <title lang="ch">Wuguan fanzui 無官犯罪</title>
                    <title lang="en"/>
                    <title lang="fr"/>
                    <content lang="ch">
                        <p>凡無官犯罪，有官事發，<inf>所犯</inf>公罪笞杖以上，俱依律納贖。</p>
                        <p>卑官犯罪遷官事發，在任犯罪去任<inf>考滿、丁憂、致仕之類</inf>事發，公罪笞杖以下，依律降罰。杖一百以上，依律科斷。本案黜革，笞杖以上折贖俱免。若事干埋沒錢糧、遺失官物，雖係公罪，事須追究明白。<inf>應賠償者賠償，應還官者還官。</inf>但犯一應私罪並論如律。其吏典有犯公私罪名，各依本律科斷。</p>
                    </content>
                    <content lang="en"/>
                    <content lang="fr"/>
                    
                    <li id="1">
                        <content lang="ch">無官犯贓，有官事發，照有官參提，以無祿人科斷。有官時犯贓，黜革後事發，不必參提，以有祿人科斷。</content>
                        <content lang="en"/>
                        <content lang="fr"/></li>
                    
                    
                </lu>
                <lu id="14">
                    <title lang="ch">Chuming dangcha 除名當差</title>
                    <title lang="en"/>
                    <title lang="fr"/>
                    <content lang="ch">
                        凡職<inf>兼文武</inf>官犯<inf>私</inf>罪，罷職不敘<inf>應</inf>追奪<inf>誥敕</inf>除名<inf>削去仕籍</inf>者，官<inf>階勳</inf>爵皆除。<inf>不該追奪誥敕者，不在此限。</inf>僧道犯罪，曾經決罰者，<inf>追收度牒</inf>並令還俗。<inf>職官僧道之原籍。</inf>軍民灶戶各從本色，發還原籍當差。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡失陷城池，行間獲罪及貪贓革職各官，封贈俱行追奪。其別項革職者免追。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">凡知縣以上及佐貳雜職等官，因貪贓枉法革職者，任內有降罰案件，照例仍追編俸外，如佐雜等官實係因公詿誤，毋論任內降罰案件多寡，所有食過編俸，一概免其追賠。</content>
                        <content lang="en"/>
                        <content lang="fr"/>
                    </li>
                </lu>
                <lu id="15">
                    <title lang="ch">Liuqiu jiashu 流囚家屬</title>
                    <title lang="en"/>
                    <title lang="fr"/>
                    <content lang="ch">
                        凡犯流者，妻妾從之。父祖子孫欲隨者，聽。遷徙安置人<inf>隨行</inf>家口<inf>妻妾、父祖、子孫</inf>亦准此。若流徙人<inf>正犯</inf>身死，家口雖經附<inf>入配所之</inf>籍，願還鄉者，放還。<inf>軍犯亦准此。</inf>其謀反、叛逆、及造畜蠱毒、若採生折割人、殺一家三人，會赦猶流者家口，不在聽還之律。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡實犯大逆之子孫，綠坐發遣為奴者，雖係職官及舉貢生監，應與強盜免死減等發遣為奴人犯，俱不准出戶。儻逄恩赦，亦不得與尋常為奴遣犯一體辦理。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">凡軍流徒犯，俱開明籍貫、年歲，行文配所。其軍流犯之妻及有子願隨者，亦開明年歲。若解部發遣人犯，造冊送部。如係旗人，並開明旗色佐領。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">內地軍流人犯身故，除妻子不願回籍並會赦不准放還外，其餘令該地方官給咨回籍。若婦人無子及子幼者，咨明本省督撫，令本犯親戚領回原籍，不准官為資送。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">旗民發遣人犯，係奉特旨著僉妻子及例應僉妻者，聽遣所該管官同本犯一例管束。本犯身故後，有情願攜骸回歸者，該將軍等照例咨部，准其回旗回籍。若非特旨僉遣及例應僉遣之家屬，原係隨往遣所，本非罪犯，各該衙門於起解文內務將「隨往」字樣註明，遣所該管官記檔安插，毋得概同本犯一例羈管。有願回旗籍，及本犯身故後有情願攜骸回歸者，即准回歸，咨部存案。其力不能來者，係旗人，入於本處檔內，令其披甲。係民人，安插為民。日後力能回歸，仍聽其便。儻該各管官故為留難刁蹬，不行咨報及失於查察者，交部分別議處。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">凡律應定擬僉遣之犯，承審官於審訊時即訊取本犯確供，將伊妻姓氏年貌即於招詳內聲明。如無妻室，即取具鄰族甘結，隨招申送。若係隔屬隔省，一面於招內申報，一面移查原籍取結，俟結到之日，即行具文申送，不得俟結案後再行查僉。如有因妻患病留養，將本犯先行發遣者，俟伊妻病痊補解時，令伊親屬隨同差役解赴遣所，交與本犯收領。若伊妻年過六十以上並原係有疾不能隨行，及患病留養後成篤廢不能補解者，該地方官取具鄰族甘結，申詳各上司，行文本犯遣所，俾令知之。其有應行報部者，報部查核。儻有捏結情弊，將具結之鄰族杖一百，犯妻立即補解。其不行詳察之地方官並轉詳之該上司，交部分別議處。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">軍流發遣人犯到配後生長子孫，本犯在日，其子孫如欲往他處耕種貿易，呈明該管衙門，聽其自便。至配所生長之女，本犯或許嫁他處，或寄養與人，亦聽其自便。
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">賞旗為奴人犯之在籍子孫，有前往遣所省視及隨往之子孫，原不在僉遣之內。郤行回歸，即赴該管衙門報名，給與印票，准其回歸。仍將隨往子孫回歸之處，照例報部。本犯之主，不得挾勢羈留。儻有刁留計陷，不得回歸者，將本主照存養良家男女為奴婢律治罪。該管官一併交部議處。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">凡罪應綠坐及造畜蠱毒，採生折割人、殺一家非死罪三人等項，犯屬仍照例僉發外，其餘一應軍流遣犯及應發烏魯木齊等處人犯家屬，均無庸僉配。如有情願隨帶妻室子女者，聽其自便，不得官為資送。
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">發往鳥魯木齊等處人犯，未經到配，本犯中途病故，跟隨妻子或因到配已近，不願回籍，或子已年長堪勝力作，情願到配為民者，令地方官訊明仍行發往，即入於各該處民籍安插耕種，不必令其為奴。如有寡妻弱子不任力作或自願回籍者，該地方官照例遞回原籍。至已經到配，入廠年限未滿以前，本犯身故者，其妻子即照年限已滿例，准入民籍，一體安插，不必復令為奴。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">蒙古人犯，例應僉遣之妻子，其隨從本夫者，照例交與河南、山東驛地當差。如本犯已經正法，其妻子單行發遣者，將該犯等酌發南省駐防兵丁為奴。至僉解遞送之處，悉照應綠坐犯屬之例辦理。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">滿洲、蒙古漢軍發往新疆當差人犯，如有情願隨帶妻室家口者，官為資送，到配後不得同罪犯一例羈管。
                        </content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">旗下家奴酗酒行兇，經本主報明該旗，送部發遣之犯，所有妻室子女俱一體發遣，給兵丁為奴。其有年老殘廢及子女幼小不能隨帶者，或令於親屬依棲或聽本婦另嫁，不准仍留原主處服役。
                        </content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">緣坐案內例應僉遣伊犁等處為奴人犯，在配所生之女及婦女本身犯罪，發遣為奴，單身到配者，俱准其各就該處擇配。永遠不准回籍之遣犯，仍令各將所配自行報明，該管官存案。其餘尋常遣犯，在籍隨往及在配所生之女，除力能回籍各聽其便外，或遇無力不能回籍，查明願[註]依本主者，聽本主擇配，依本犯者，聽本犯擇配。亦令報明存案，不得官為經理。
                            家紅按:原書“願”作“原”。</content>
                        <content lang="en"/>
                        <content lang="fr"/>
                    </li>
                </lu>
                <lu id="16">
                    <title lang="ch">Changshe suo buyuan 常赦所不原</title>
                    <title lang="en"/>
                    <title lang="fr"/>
                    <content lang="ch">
                        凡犯十惡殺人、盜係官財物、及強盜、竊盜、放火、發塚、受枉法、不枉法贓、詐偽、犯姦、略人、略賣、和誘人口、若姦黨及讒言左使殺人、故出入人罪、若知情故縱、聽行藏匿引送、說事過錢之類，一應實犯，<inf>皆有心故犯。</inf>雖會赦並不原宥，其過誤犯罪，<inf>謂過失殺傷人，失火及誤毀遺失官物之類。</inf>及因人連累致罪，<inf>謂因別人犯罪連累以得罪者，如人犯罪失覺察關防鈐束及干連聽使之類。</inf>若官吏有犯公罪，<inf>謂官吏人等，因公事得罪及失出入人罪，若文書遲錯之罪，皆無心誤犯。</inf>並從赦宥。<inf>謂會赦皆得免罪。</inf>其赦書臨時<inf>欽</inf>定<inf>實犯等</inf>罪名，特<inf>賜宥</inf>免<inf>謂赦書不言常赦所不原，臨時定立罪名寬宥者，特從赦原</inf>及<inf>雖不全免</inf>減降從輕者，<inf>謂降死從流，流從徒，徒從杖之類。</inf>不在此限。<inf>謂皆不在常赦所不原之限。</inf>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡殺死本宗緦麻以上尊長及外姻小功尊屬者，俱不准援赦。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">凡關係軍機兵餉事務，俱不准援赦寛免。<inf>關係行間兵餉者乃坐。</inf>
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">以赦前事，告言人罪者，以其罪罪之。若干係錢糧、婚姻、田土等項，罪雖遇赦免，事須究問明白。<inf>應追取者仍行追取，應改正者仍行改正。</inf>
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">誣告叛逆未決應擬斬候者，不准援赦。又，捕役誣拏良民及曾經犯竊之人，威逼承認，除被誣罪名遇赦尚准援免者，其反坐捕役亦得援赦免罪外，若將平民及犯竊之輕罪人犯逼認為謀殺、故殺、強盜者，將捕役照例充軍。遇赦不准援免。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">凡遇恩詔內開有軍流俱免之條，其和同誘拐案內，係民人改發煙瘴少輕地方者，即准寛免，係旗下家人於誘拐案內發遣為奴人犯，亦許一體援免。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">直省地方偶值雨澤愆期，應請清理[註]刑獄者，除徒流等罪外，其各案內牽連待質及笞杖內情有可原者，該督撫一面酌量分別減免省釋，一面奏聞。
                            家紅按:原書“清理”作“治理”。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">凡察哈爾、蒙古及札薩克地方，偷竊四項牲畜，罪應發遣賊犯遇赦，俱不准減等。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">傳習白陽、白蓮、八卦、紅陽等項邪教，為首之犯，無論罪名輕重，恭逢恩赦，不准查辦。並逐案聲明遇赦不赦字樣，其為從之犯，亦俱不准援減。
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">凡在京在外已徒而又犯徒，律應總徒四年及原犯總徒四年，准徒五年者，若遇赦減等，俱減一年。其誣告平人死罪未決，應杖一百，流三千里，加徒役三年者，如徒役未滿，遇赦減等，減為總徒四年。若再遇赦，仍准再減一年。如已到流配所，加徒役已滿者，即照尋常流犯，減為徒三年。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">凡侵盜倉庫錢糧入己，數在一千兩以上，擬斬監候之犯，遇赦准予援免。如數逾一萬兩以上者，不准援免。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">凡觸犯祖父母、父母發遣之犯遇赦，查詢伊祖父母、父母，願令回家，如恩赦准其免罪者，即准釋放，若祇准減等者，仍行減徒。其所減徒罪，照親老留養之例，枷號一箇月，滿日釋放，毋庸充配。儻釋回後再有觸犯，復經祖父母、父母呈送，民人發往新疆，給官兵為奴。旗人枷號兩箇月，仍發黑龍江當差。
                        </content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">凡宗室覺羅及旗人、民人觸犯祖父母、父母呈送發遣圈禁之犯，除恭逢恩赦，仍遵定例查詢辦理外，若遇有犯親病，故許令親屬呈報各該旗籍，咨明宗人府，並行知配所督撫、將軍查覈原案。祇係一時偶有觸犯，尚無怙終屢犯重情，並察看本犯果有聞喪哀痛迫切情狀，如係宗室覺羅，由宗人府奏請釋放。如係旗人、民人，由各督撫、將軍咨報刑部覈明，奏請釋放。如在逃被獲，訊明實因思親起見，又有聞喪哀痛情狀者，即免其逃罪，仍發原配安置，不准釋回。其逃回後自行投首及親屬代首者，遇有犯親病故，准其察看情形，如實係聞喪哀痛，免其發回原配，仍照不應重律，杖八十。若本係桀驁性成，屢次觸忤干犯，致被呈送發遣，情節較重之犯，俱不准釋回。
                        </content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">文武官員、舉人、監生、生員及吏典兵役但有職役之人，犯姦盜詐偽并一應贓私罪名，遇赦取問明白，罪雖宥免，仍革去職役。
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="17">
                    <title lang="ch">Liufan zaidao huishe 流犯在道會赦</title>
                    <title lang="en"/>
                    <title lang="fr"/>
                    <content lang="ch">
                        <p>凡流犯在道會赦，<inf>赦以奉旨之日為期，必於程限內未至配所會赦者，方准赦回。若雖未至配所，</inf>計行程過限者，不得以赦放，<inf>恐姦徒有意遷延，謂如流三千里，日行五十里，合該六十日程，未滿六十日會赦，不問已行遠近，並從赦放。若從起程日至奉旨日，總計有違限者，不在赦限，若在道，</inf>有故者，不用此律。<inf>有故，謂如沿途患病或阻風被盜，有所在官司保斯文憑者，皆聽除去事故日數，不入程限，故云不用此律。</inf>若<inf>於途中</inf>曾在逃雖在程限內，<inf>遇赦</inf>亦不放免。其逃者身死，所隨家口願還者，聽。遷徙安置人，准此。<inf>軍罪亦同。</inf></p>
                        <p>其流犯及遷徙安置人，已至配所及犯謀反、叛逆緣坐應流，若造畜蠱毒、採生、折割人、殺一家三人，會赦猶流者，並不在赦放之限。</p>
                        <p>其徒犯在道會赦及已至配所遇赦者，俱行放免。<inf>流犯加徒者，亦免加徒。</inf></p>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡官員問擬徒罪，不論已未到配，遇赦減免，令各督撫造冊咨部，彙題存案。其有關人命擬徒常犯遇赦減等，另冊報部核辦，不得與尋常徒犯按季冊報。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">凡在京八旗兵丁、閒散人等，囚犯逃罪及別項罪名，發遣黑龍江、新疆等處當差者，如在途在配，遇赦回京，仍歸入本旗檔內，嚴加管束，即准以步甲等差挑取。儻挑差後怙惡不悛，仍復滋事及脫逃被獲者，即銷除旗檔，發遣煙瘴地方，照民人一例管束，不准釋回。若未經挑差以前，復犯逃罪被獲者，仍發黑龍江等處當差。若自行投回，毋論已未挑差，仍俱照旗人逃走自首例辦理。其有犯別項罪名，各照本例科斷。
                        </content>
                        <content lang="en"/>
                        <content lang="fr"/>
                    </li>
                </lu>
                </men>
            
            <men id="3">
                <title lang="ch">Mingli lü shang zhi san名例律上之三 <inf> 名者，五刑之罪名，例者，五刑之體例也。</inf></title> 
                    <title lang="en"></title>
                    <title lang="fr"></title>
                    
                <lu id="18">
                    <title lang="ch">Fanzui cunliu yangqin 犯罪存留養親</title>
                    <title lang="en"/>
                    <title lang="fr"/>
                    <content lang="ch">
                        凡犯死罪，非常赦不原者，而祖父母、<inf>高、曾同。</inf>父母老<inf>七十以上。</inf>疾<inf>篤廢</inf>應侍，<inf>或老或疾。</inf>家無以次成丁<inf>十六以上</inf>者，<inf>即與獨子無異，有司推問明白。</inf>開具所犯罪名，<inf>並應侍緣由。</inf>奏聞，取自上裁。若犯徒流<inf>而祖父母、父母老疾無人侍養</inf>者，止杖一百，餘罪收贖，存留養親。<inf>軍犯准此。</inf>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡犯罪有兄弟俱擬正法者，存留一人養親，仍照律奏聞，請旨定奪。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">凡部內題結軍流、徒犯及免死流犯，未經發配以前，告稱祖父母、父母老疾應侍，及其母係屬孀婦，守節二十年，家無以次成丁者，如屬大、宛二縣民人，該縣查明，府尹確察報部。如屬五城民人，兵馬司掌印指揮查明，巡城御史確察報部。如屬外省民人，州縣官查明，督撫確察報部。軍流、徒犯照數決杖，徒犯枷號一個月，軍流枷號四十日，免死流犯枷號兩個月，俱准存留養親。其各省人犯，該督撫照此確查辦理，若在外人犯咨解到部之後，始告留養者，取具該犯確供，一面解配，一面行查。原籍督撫及人犯甫經到配告稱留養者，該配所一面收管，一面行查。如果例應留養，取結報部，將該犯解籍留養。原審官照軍流等犯未經審出實情例議處。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">軍流、徒犯並非獨子，地方官知情捏報，以故出論。如有受賄情弊，以枉法論。失察者交部議處。其鄰保族長人等，有假捏出結者，照證佐不言實情減本犯罪二等律治罪。受財者以枉法從重論，若地方官查報後，復將假捏情弊自行查明，或上司復飭察出及鄰保人等自行首送者，除本犯仍發配外，官員及鄰保人等俱免議。至定案之初不遵例取具有無祖父母、父母、兄弟、子孫及年歲若干確供者，承審之員，照軍流等犯未經審出實情例議處。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">凡人命案件於相驗時，即將兇犯之親有無老疾，該犯是否獨子，訊證明確，一併詳報。定案時，係戲殺及誤殺，秋審緩決一次。例准減等之案，並擅殺、鬥殺情輕及救親情切傷止一二處各犯，核其情節，秋審時應入可矜者，如有祖父母、父母老疾應侍及孀婦獨子，伊母守節二十年者，或到案時非例應留養之人，迨成招時，其祖父母、父母已成老疾，兄弟、子姪死亡者，該督撫查取各結聲明，具題法司隨案核覆，聲請留養。<inf>按，此隨案聲請留養者。</inf>其餘各案，秋審並非應入可矜，並誤殺緩決一次，例不准減等者，該督撫於定案時，止將應侍緣由聲明，不必分別應准、不應准字樣，統俟秋審時取結報部。刑部會同九卿核定，入於另冊進呈，恭侯欽定。<inf>按，此秋審時核辦留養者。</inf>其謀故殺及連斃二命，秋審應入情實無疑之案，雖親老丁單、毋庸聲請留養。<inf>按，此無庸聲請留養者。</inf>至夫致死妻，應行留養承祀之案，無論毆殺、故殺，如覈其情節，秋審應入可矜者，亦准隨案聲請。其餘統俟秋審時取結，分別情罪輕重辦理。<inf>按，此毆死妻分別辦理者。</inf>朝審案件一體遵行。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">凡戲殺、誤殺、擅殺、鬥殺、情輕及救親情切，傷止一二處各犯，如定案時犯親年歲不符，原題內未經聲明，應侍秋審後，核其祖父母、父母現已老疾，孀婦守節年分均已符合，或成招時家有次丁，嗣經身故及被殺之家先有父母嗣已物故，與留養之例相符，由各督撫查明，已入秋審緩決可矜者，隨時隨案具題，刑部核明題覆，准其留養。其未入秋審各案，如擅殺、鬥殺，應擬可矜，戲殺及誤殺例准緩決一次，減等者，亦准其隨時查辦。如誤殺不准一次減等之案及擅殺、鬥殺、應擬緩決者，照例俟秋審時，取結報理。<inf>如係擅殺，仍照例毋庸查被殺之家有無父母。</inf>
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">凡鬥殺等案及毆妻致死之犯，奉旨准其留養承祀者，將該犯枷號兩個月，責四十板。鬥殺等案，追銀二十兩，給死者家屬養贍。至毆妻致死，原題時親老丁單，聲請留養，遇有父母先存後故，與承祀之例相符者，各督撫於秋審時查明取結，另行報部，九卿一體核擬具題。儻有假捏等弊，除本犯仍照原擬不准留養承祀外，查報之地方官及捏造之鄰保族長等，俱照捏報軍流留養例，分別議處治罪。若留養承祀之後，如有不安分守法，別生事端，無論罪名輕重，即照現犯之罪，按律定擬，不准復行聲請。
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">殺人之犯，有秋審應入緩決，應准存留養親者，查明被殺之人有無父母，是否獨子，於本內聲明。如被殺之人亦係獨子，但其親尚在，無人奉侍，不論老疾與否，殺人之犯，皆不准留養。若被殺之人平日游蕩離鄉，棄親不顧，或因不供養贍，不聽教訓，為父母所擯逐及無姓名籍貫可以關查者，仍准其聲請留養。至擅殺罪人之案，與毆斃平人不同，如有親老應侍，照例聲請，毋庸查被殺之家有無父母、是否獨子。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">尊長故殺卑幼之案，如有親老丁單，定案時於疏內聲明，俟秋審時取結報部，分別情罪輕重辦理。
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">凡旗人犯斬絞外遣等罪，例合留養承祀者，照民人一體留養承祀。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">凡因誣告擬流加徒之犯，除被誣罪名應准留養者，仍照定例遵行外，如誣告人謀故殺及為強盜等罪，以致被誣良民久淹獄底，身受刑訊，蕩產破家，迨審明反坐者，依律問發，不准留養。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">凡曾經觸犯父母犯案，並素習匪類，為父母所擯逐，及在他省獲罪，審係遊蕩他鄉，遠離父母者，俱屬忘親不孝之人，概不准留養。若係官役奉差者，客商貿易在外寄資養親，確有實據者，及兩省地界毘連相距在數十里以內者，該督撫於定案時，察覈明確，按其情罪輕重，照例將應侍緣由於題咨內聲敘。
                        </content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">凡死罪及軍流遣犯獨子留養之案，如該犯本有兄弟，併姪出繼可以歸宗者，及本犯身為人後，所後之家可以另繼者，概不得以留養聲請。若該犯之兄弟與姪出繼，所後之家無可另繼之人，不可歸宗，及本犯所後之家無可另繼者，仍准其聲請留養。其徒罪人犯兄弟併姪出繼，毋庸令其歸宗，及本犯身為人後，毋庸另繼，概准聲請留養。
                        </content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">凡軍務未竣以前，自首逃兵內，如實係因病落後，並非無故脫逃，而其父兄曾經沒於王事，又親老家無次丁者，准其留養。其無故脫逃，續經拏獲者，雖有父母沒於王事，仍不准其留養。
                        </content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">凡卑幼毆死本宗期功尊長，定案時皆按律問擬，概不准聲請留養。其有所犯情節，實可矜憫，奉旨改為斬監候者，統俟秋審情實。二次蒙恩。免勾，奏明改入緩決之後，由該督撫查明該犯應侍緣由，於秋審時取結報部覈辦。至毆死本宗緦麻，外姻、功緦尊長，如有親老丁單，應行留養，均俟秋審時取結，分別辦理。
                        </content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">各衙門差役犯案，除因公致罪及因人連累，或尋常過犯，並無倚勢滋擾情事，遇有親老丁單，仍准查辦留養外，其餘概不准聲請留養。
                        </content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">遣犯內強盜窩主，造意不行又不分贓者，<inf>按，現改新疆為奴。</inf>拏獲逃人，不將實在窩留之人指出，再行妄報者，<inf>按，烏魯木齊種地當差。此條，道光十四年已改為，逃人續供之窩家，提來審明，又屬誣報。此處亦應修改。</inf>發遣雲貴兩廣煙瘴，偷刨人參人犯在配脫逃者，<inf>按，伊犁為奴。</inf>盛京旗下家奴為匪，逃走至二次者，<inf>按，駐防為奴。</inf>派往各省駐防滿洲兵丁，臨行及中途脫逃者，<inf>按，伊犁當差。</inf>用藥迷人，甫經學習即行敗露者，<inf>按，伊犁為奴。</inf>用藥迷人已經得財，為從者，<inf>按，新疆為奴。</inf>用藥迷人，被迷之人當時知覺未經受累者，<inf>按，伊犁為奴。</inf>閩省不法棍徒，引誘偷渡之人包攬過臺，中途謀害人未死，同謀者，<inf>按，煙瘴充軍。</inf>應發極邊煙瘴。罪人事發在逃，被獲時有拒捕者，<inf>按，新疆為奴。</inf>開窯誘取婦人子女勒賣，為從者，<inf>按，煙瘴充軍。</inf>永遠枷號人犯已逾十年，原擬死罪應發遣充軍者，<inf>按，發往伊犁。</inf>大夥梟徒拒捕傷差案內之灶丁、窩家<inf>按，伊犁為奴</inf>及軍營脫逃兵丁，在軍務未竣以前投首者，<inf>按，駐防為奴。</inf>軍營脫逃餘丁被獲者，<inf>按，極邊足四千里。</inf>聚眾奪犯殺差案內，隨同拒捕未經毆人成傷者，<inf>按，極邊四千里。</inf>川省匪徒在野攔搶四人至九人，未經傷人者<inf>按，伊犁為奴</inf>臺灣無籍游民，兇惡不法，犯該徒罪以上情重者，<inf>按，新疆為奴。</inf>賊犯犯罪事發，抗拒殺差案內，為從在場助勢者，<inf>按，極邊足四千里。</inf>罪囚越獄脫逃三人以上，原犯徒罪為從及杖笞為首並一二人原犯軍流為從及徒罪為首者，<inf>按，伊犁為奴。</inf>幕友、長隨書役等、倚官妄為，累及本官，罪應軍流以上與同罪者，新疆兵丁跟役，如有酗酒滋事互相調發者，<inf>按，為奴。</inf>行竊軍犯在配復行竊者，<inf>按，一二次煙瘴軍，三次新疆當差。</inf>搶奪金刃傷人及折傷下手為從者<inf>按，邊遠充軍</inf>積匪猾賊及窩留者，<inf>按，煙瘴軍。</inf>回民犯竊，結夥三人以上執持繩鞭器械者，<inf>按，煙瘴軍。</inf>開棺見屍，二次為從者，<inf>按，此條已改絞罪。</inf>盜未殯未埋屍柩，開棺見屍為從，二次發邊遠充軍，三次發煙瘴充軍，似應修改。引誘包攬偷渡過臺，招集男婦至三十人以上者<inf>按，新疆為奴</inf>蠹役詐贓十兩以上者，<inf>按，近邊。</inf>積慣訟棍罪應擬軍者，軍流徒犯內強盜並有關倫理及兇徒擾害地方，罪應發遣者，俱不准聲請留養。
                        </content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">搶竊滿貫擬絞，秋審緩決一次者，<inf>按，煙瘴軍。</inf>竊盜三犯，贓至五十兩以上擬絞，秋審緩決一次者，<inf>按，煙瘴厙。</inf>三次犯竊，計贓五十兩以下至三十兩者，<inf>按，煙瘴軍。</inf>三十兩以下至十兩者，<inf>按，邊遠軍。</inf>竊贓數多罪應滿流者，<inf>按，附近軍。</inf>搶奪傷人，傷非金刃，傷輕平復者，<inf>按，煙瘴軍。</inf>竊盜臨時拒捕，傷非金刃，傷輕平復者，<inf>按，邊遠軍。</inf>發掘他人墳塚，見棺槨為首<inf>按，近邊軍</inf>及開棺見屍為從者，<inf>按，此條已改絞罪。</inf>內地民人在新疆犯至軍流，互相調發者，<inf>按，此條本例已改為解回內地。互相調發之例已改，此條即應刪除。</inf>調姦未成，和息後因人恥笑復追悔抱忿自盡致死二命者，<inf>按，邊遠軍。</inf>行營金刃傷人者，<inf>按，伊犁為奴。</inf>川省匪徒，在野攔搶十人以上，被脅隨行者，<inf>按，烏魯木齊為奴。</inf>兇徒因事忿爭，執持軍器毆人至篤疾者，<inf>按，邊遠軍。</inf>夥眾搶去良人子弟，強行雞姦之餘犯問擬充軍者<inf>按，煙瘴</inf>並軍流徒犯內造賣販賣賭具，誘拐及各項情輕人犯，果於未經發配及甫經到配以前，告稱有祖父母、父母老疾應侍，與例相符，准其留養一次，照例枷責，分別刺字，詳記檔案。若留養之後，復犯軍遣流徒等罪，概不准再行留養。
                        </content>
                        <content lang="en"/>
                        <content lang="fr"/>
                    </li>
                    
                </lu>
                <lu id="19">
                    <title lang="ch">Tianwensheng youfan 天文生有犯</title>
                    <title lang="en"/>
                    <title lang="fr"/>
                    <content lang="ch">
                        凡欽天監天文生習業已成，<inf>明於測驗推步之法。</inf>能專其事者，犯軍流及徒，各決杖一百，餘罪收贖。<inf>仍令在監習業。犯謀反叛逆緣坐應流及造畜蠱毒，採生折割人，殺一家三人家口，會赦猶流及犯鬥毆傷人，監守、常人盜、竊盜、掏摸、搶奪，編配刺字，與常人一體科斷，不在留監習業之限。</inf>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">凡欽天監官為事請旨提問，與職官一例問斷。該為民者送監，仍充天文生身役。該徒流充軍者，備由奏請定奪。其有不由天文生出身者，悉照例革職發遣。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">養象軍奴犯該雜犯死罪及徒流罪，決杖一百，俱住支月糧。如徒三年，就住支三年月糧也。各照年限，常川養象，滿日仍舊食糧養象，笞杖的決。
                        </content>
                        <content lang="en"/>
                        <content lang="fr"/>
                    </li>
                    
                </lu>
                <lu id="20">
                    <title lang="ch">Gongyuehu ji furen fanzui 工樂戶及婦人犯罪</title>
                    <title lang=""/>
                    <title lang="fr"/>
                    <content lang="ch">
                        凡工匠樂戶犯徒罪者，五徒並依杖數決訖，留住<inf>衙門</inf>照徒年限拘役。<inf>住支月糧。其鬥毆傷人及監守常人盜、竊盜、掏摸、搶奪、發配刺字，與常人一體科斷，不在留住拘役之限。</inf>其婦人犯罪應決杖者，姦罪去衣<inf>留褲</inf>受刑，餘罪單衣決罰，皆免刺字。若犯徒流者，決杖一百，餘罪收贖。
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">和聲署官俳精選樂工演習聽用，若樂工投託勢要，挾制官俳及抗拒不服拘換者，聽申禮部送問，就於本司門首枷號一箇月發落。若官俳徇私聽囑，放富差貧，縱容四外逃躲者，參究治罪，革去職役。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">婦女有犯毆差鬨堂之案，罪至軍流以上者，實發駐防為奴。犯徒罪者，若與夫男同犯，一體隨同實發。亦不准收贖。若婦女專犯徒罪者，仍照律收贖。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">各直省審理婦女翻控之案，實係挾嫌挾忿，圖詐圖賴，或恃係婦女，自行翻控，審明實係虛誣，罪應軍流以上及婦女犯盜後，經發覺致縱容袒護之祖父母、父母並夫之祖父母、父母畏罪自盡，例應問擬雲貴兩廣極邊煙瘴充軍者，均免其實發駐防為奴，各監禁三年。限滿由獄管、獄官察看情形，實知改悔，據實結報，即予釋放。儻在監復行滋事，犯該笞杖者，仍准收贖。犯該徒罪以上，加監禁半年，軍流以上，加監禁一年，再行釋放。若官吏獄卒故意陵虐者，照陵虐罪囚例加等治罪。其婦女翻控，訊明實因伊夫及尊長被害，並痛子情切懷疑具控及聽從主使出名誣控，到官後供出主使之人，俱准其收贖一次。如不將主使之人供明，仍照例監禁，俟三年限滿，再分別禁釋。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">京城姦媒有犯誘姦、誘拐罪，坐本婦之案，如犯該軍流，俱實發各省駐防為奴。其罪止徒杖者，准其收贖。徒罪所得杖罪，即照婦女犯姦之例，一體的決，不准收贖。
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">婦女犯軍流等罪，除例載實發駐防為奴<inf>按，此應實發者</inf>及酌量監禁，免其實發各條外，<inf>按，此應監禁者。見上條。</inf>若係積匪並窩留盜犯多名，及屢次行兇、訛詐，罪應外遣者，實發駐防給官兵為奴。罪應軍流者，准其收贖一次，仍詳記檔案。如不知悛改，復犯前罪，即行實發駐防，不准收贖。犯該徒罪以下者，仍准收贖，不得加重實發。
                        </content>
                        <content lang="en"/>
                        <content lang="fr"/>
                    </li>
                    
                    
                </lu>
                <lu id="21">
                    <title lang="ch">Tuliuren you fanzui 徒流人又犯罪</title>
                    <title lang="en"/>
                    <title lang="fr"/>
                    <content lang="ch">
                        犯罪已發<inf>未論決</inf>又犯罪者，從重科斷。已徒已流而又犯罪者，依律再科後犯之罪。<inf>不在從重科斷之限。</inf>其重犯流者，三流并決杖一百，於配所拘役四年。若<inf>徒而又</inf>犯徒者，依後所犯杖數，該徒年限<inf>議擬明白，照數</inf>決訖<inf>仍令</inf>應役，<inf>通前。</inf>亦總不得過四年。<inf>謂先犯徒三年，已役一年，又犯徒三年者，止加杖一百，徒一年之類，則總徒不得過四年。三流雖並杖一百，俱役四年，若先犯徒，年未滿者，亦止總役四年。</inf>其<inf>徒流人又犯，</inf>杖罪以下<inf>者</inf>亦各依<inf>後犯笞杖</inf>數決之。<inf>充軍又犯罪亦准此。</inf>其應加杖者，亦如之。<inf>謂天文生及婦人犯者，亦依律科之。</inf>
                    </content>
                    <content lang="en"/>
                    <content lang="fr"/>
                    <li id="1">
                        <content lang="ch">先犯雜犯死罪，納贖未完，及准徒年限未滿，又犯雜犯死罪者，決杖一百。除杖過數目，准銀七分五釐，再收贖銀四錢五分。又犯徒流笞杖罪者，決其應得杖數。五徒三流，各依律收贖銀數，仍照先擬發落。若三次俱犯雜犯死罪者，奏請定奪。
                        </content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">免死減等發遣新疆古塔、黑龍江等處盜犯。除脫逃被獲，仍照定例斬決外，如在配所殺人及犯別項無關人命，罪應斬絞監候者，該將軍等奏咨到部。刑部查明原案，定擬斬決，分別題奏，行文該將軍，於眾人前即行正法。犯該徒罪以上者，擬斬監候。犯該笞杖者，枷號三箇月，鞭一百。至平常發遣人犯，在配殺人，仍分別謀故鬥毆，按律定擬。如犯該遣罪者，在配所枷號六箇月。犯該軍流者，枷號三箇月。犯該徒罪者，枷號二箇月，俱鞭一百。犯該笞杖者，各照應得之數，鞭責發落。
                        </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">閩省沿海府屬，如有金刃傷人問擬杖徒之犯，或在配所，或徒滿回籍，仍執持金刃傷人者，俱發近邊充軍。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">軍犯在配復犯徒罪者分別枷號徒一年者，於配所枷號一箇月，每等遞加五日。<inf>按，一年半三十五日，二年四十日，二年半四十五日，三年五十日。</inf>復犯流罪及復犯軍罪，輕於原犯罪名，或與原犯罪名相等者，即照原犯罪名加等調發。若復犯軍罪重於原犯罪名者，即照復犯罪名加等調發，各加枷號一箇月，罪至極邊煙瘴者，發遣新疆，酌撥種地當差。<inf>按，無論原犯復犯也。</inf>
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">尋常竊盜問擬軍流徒罪，到配後除犯非偷竊及所犯罪重者，仍各照律例辦理外，其有在配在逃行竊，審係一二次，贓未至滿貫者，徒罪復犯，擬以滿流，軍流復犯，俱改發雲貴兩廣極邊煙瘴充軍。若犯至三次者，徒罪復犯，亦改發雲貴兩廣極邊煙瘴充軍。軍流復犯，發遣新疆，酌撥種地當差。計贓滿貫者，仍照律擬絞監候。
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">旗下另戶人等，因犯逃人匪類及別項罪名，發遣黑龍江等處，並奉天、寧古塔、黑龍江等處，旗人發遣各處駐防當差者，三年後果能悔罪改過，即入本地丁冊，擇其善者挑選匠役披甲，給與錢糧。三年內不行改過及已過三年，造入丁冊後復行犯罪，即銷除旗檔，改發雲貴、兩廣，令地方官與民人一體嚴加管束。奉天、寧古塔、黑龍江等處人犯解送刑部轉發。其各省駐防人犯，就近移交該省督撫，解往應發省分充配。該將軍於彙題一年內收到人犯數目本內一併彙題，至奉旨發遣旗下另戶內，如有行兇為匪者，該將軍另行請旨辦理。
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">改發極邊煙瘴充軍之竊盜，在配復犯行竊，計贓滿貫者。仍照尋常竊盜問擬。軍流人犯復竊滿貫，例擬絞監候。若在配復竊贓未滿貫，審係一時掏摸計贓無幾。及偷摘蔬果，罪止杖責者，即於配所枷號三箇月。<inf>按，此處枷號三月，與上免死盜犯同。</inf>計贓。復犯徒罪者，枷號一年，復犯流罪者，枷號二年，復犯軍罪者，枷號三年。按，枷號並不以三月為限矣。令地方官按月點卯驗封，發市示眾。若在逃復竊，贓未滿貫，應仍係煙瘴人犯脫逃例，改發新疆，酌撥種地當差。儻發遣後復犯行竊，即照軍犯在配復竊例，分別辦理。
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">凡發遣人犯，於經過處所，辱官、詐財、生事不法者，無論滿漢軍民，如係原擬斬罪免死減等人犯，該地方即行羈禁嚴審，通詳該上司核明具題。將不法解犯，即於經過處所，照原犯斬罪正法示眾。儻州縣官隱匿不報，或該管上司不行轉揭題參者，俱交部照例分別議處。如係平常發遣人犯，俱照徒流人又犯罪律分別治罪。
                        </content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">發遣吉林、黑龍江等處免死盜犯，在配偷竊官糧，計贓八十兩以上者，為首擬斬立決，其不及八十兩並為從之犯，仍各照本例問擬。
                        </content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">回民因行竊窩竊發遣、復在配行竊，初犯枷號二年，再犯枷號三年，三犯即永遠枷號。若在逃行竊，被獲亦遞回配所，照此例辦理。儻計贓逾貫及行竊時另犯應死罪名，仍各從其重者論。秋審概入情實，擬枷人犯有年限者，滿日，俱鞭一百，遇赦俱不准援減。
                        </content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">發遣黑龍江等處為奴人犯，有被伊主圖占其妻女，因而致斃者，將伊主照故殺奴婢例治罪。儻為奴人犯有誣捏挾制伊主者，照誣告家長律治罪。
                        </content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">凡發遣新疆人犯並黑龍江等處為奴婢人犯，在配行竊，初犯者在配所枷號一年，再犯者枷號二年，三犯者枷號三年，至四犯者即擬以永遠枷號。遇赦不准援免。
                        </content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">烏魯木齊地方遣犯，如有在配滋事犯法及乘間脫逃，並逃後另犯不法情事，除罪應斬絞者，仍照例辦理外，其因罪無可加，例止枷責之犯，覈其所犯事由，如係軍流徒罪，繫帶鐵桿二年，如係笞杖等罪，繫帶鐵桿一年。果能安分，限滿開釋，仍令分別當差為奴。儻釋放後仍不悛改，再繫一年。如有怙惡不悛，即令永遠繫帶。地方官每辦一案，報明將軍、都統，按季彙冊咨部，開釋時亦報部查覈。如有挾嫌誣陷及徇隱不報者，照例辦理。
                        </content>
                        <content lang="en"/>
                        <content lang="fr"/>
                    </li>
                    
                </lu>
            </men>
            
            <men id="4">
                <title lang="ch">Mingli lü xia zhi yi 名例律下之一 </title> 
                <title lang="en"></title>
                <title lang="fr"></title>
                
                <lu id="22">
                    <title lang="ch">Laoxiao Feiji Shoushu 老小廢疾收贖</title>
                    <title lang="en"/>
                    <title lang="fr"/>
                    <content lang="ch">
                        凡年七十以上,十五以下,及廢疾<inf>瞎一目折一肢之類</inf>,犯流罪以下,收贖。<inf>其犯死罪及犯謀反、叛逆縁坐應流,若造畜蠱毒、採生、折割人、殺一家三人、家口會赦猶流者,不用此律。其餘侵損於人,一應罪名,並聽收贖,犯該充軍者,亦照流罪收贖。</inf>八十以上,十歳以下,及篤疾<inf>瞎兩目折兩肢之類</inf>,犯殺人<inf>謀故鬪毆</inf>應死<inf>一應斬絞</inf>者,議擬奏聞,<inf>犯反逆者不用此律</inf>取自上裁。盜及傷人<inf>罪不至死</inf>者亦收贖。<inf>謂既侵損於人,故不許全免,亦令其收贖</inf>餘皆勿論。<inf>謂除殺人應死者上請,盜及傷人者收贖之外,其餘有犯,皆不坐罪。</inf>九十以上,七歳以下,雖有死罪,不加刑。<inf>九十以上犯反逆者, 不用此律。</inf>其有人教令,坐其教令者。若有贓應償,受贓者償之。<inf>謂九十以上七歳以下之人,皆少智力,若有教令之者,罪坐教令之人。或盜財物,旁人受而將用,受用者償之。若老小自用,還著老小之人追徴。</inf>
                    </content>inf
                    <li id="1">
                        <content lang="ch">凡老幼及廢疾犯罪,律該收贖者,若例該枷號,一體放免。 應得杖罪,仍令收贖。
                            
                        </content>
                        <content lang="en"/>
                        <content lang="fr"/>
                    </li>
                    
                    <li id="2">
                        <content lang="ch">内外現審人犯,不應具題者,若有老小廢疾,倶照律完結。 其直隸各省審擬具題,案内人犯,果有老小廢疾者,該督撫察明,取具地方官印結具題,照律收贖。如實非老小廢疾,徇情題免,事發者,將出結轉詳官並督撫,交部議處。其到部人犯,有吿稱年老及在中途成廢疾者,察明實係老疾,亦得收贖。
                         </content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">教令七歳小兒毆打父母者,坐教令者以毆凡人之罪。教令九十老人故殺子孫者,亦坐教令者以殺凡人之罪。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">凡瞎一目之人,有犯軍流徒杖等罪,倶不得以廢疾論贖。若毆人瞎一目者,仍照律科罪。
                            
                        </content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">毎年秋審人犯,其犯罪時年十五以下,及現在年逾七十,經九卿擬以可矜,蒙恩宥免減流者,倶准其收贖。朝審亦照此例行。
                            
                        </content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">凡篤疾犯一應死罪,倶各照本律、本例問擬,毋庸隨案聲請,倶入於秋審,分別實緩辦理。其緩決之犯,俟査辦減等時,核其情節,應減軍流者,再行依律收贖。
                            
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">七歳以下致斃人命之案,准其依律聲請免罪。至十歳以下鬪毆斃命之案,如死者長於兇犯四歳以上,准其依律聲請,若所長止三歳以下,一例擬絞監候,不得概行雙請。至十五歳以下被長欺侮,毆斃人命之案,確査死者年歳亦係長於兇犯四歳以上,而又理曲。逞兇,或無心戲殺者,方准援照丁乞三仔之例聲請,恭候欽定。
                            
                        </content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">凡年七十以上,十五以下及廢疾犯流罪以下者,准其收贖一次,詳記档案。若收贖之後復行犯罪,除因人連累過誤入罪者,仍准其照例收贖外,如係有心再犯,即各照應得罪名,按律充配,不准再行收贖。
                            
                        </content>
                        <content lang="en"/>
                        <content lang="fr"/>
                    </li>
                    
                    <li id="9">
                        <content lang="ch">各直省審理年老廢疾翻控之案,實係挾嫌挾忿,圖詐圖頼,或恃係老疾,自行翻控,審明實係虚誣,罪應軍流以上者,即行實發,一概不准收贖。儻訊明實因尊長被害,並痛子情切,懷疑具控,及聽從主使出名誣控,到官後供出主使之人,倶准其收贖一次。若不將主使之人供明,不准收贖。
                            
                        </content>
                        <content lang="en"/>
                        <content lang="fr"/>
                    </li>
                </lu>
                
                <lu id="23">
                    <title lang="ch">Fanzui shi wei laoji 犯罪時未老疾</title>
                    <title lang="en"/>
                    <title lang="fr"/>
                    <content lang="ch">凡犯罪時雖未老疾,而事發時老疾者,依老疾論<inf>謂如六十九以下犯罪,年七十事發, 或無疾時犯罪,有廢疾後事發,得依老疾收贖。或七十九以下犯死罪,八十事發,或廢疾時犯罪,篤疾時事發,得入上請。八十九犯死罪,九十事發,得入勿論之内。</inf>若在徒年限内老疾,亦如之<inf>謂如六十九以下徒役三年,役限未滿,年入七十,或入徒時無病,徒役年限内成廢疾,並聽准老疾收贖。以徒一年三百六十日為率,驗該杖徒若干,應贖銀若干,倶照例折役收贖。</inf>犯罪時幼小,事發時長大,依幼小論<inf>謂如七歳犯死罪,八歳事發,勿論。十歳殺 人,十一歳事發,仍得上請。十五歳時作賊,十六歳事發,仍以贖論</inf>。
                        
                    </content>
                    
                </lu>
                
                <lu id="24">
                    <title lang="ch">Jimo zangwu 給沒贓物</title>
                    <title lang="en"/>
                    <title lang="fr"/>
                    <content lang="ch">凡彼此倶罪之贓<inf>謂犯受財枉法、不枉法,計贓,與受同罪者</inf>及犯禁之物<inf>謂如應禁兵器及禁書之類</inf>則入官。若取與不和,強生事,逼取求索之贓,並還主<inf>謂恐嚇詐欺, 強買賣,有餘利,科斂及求索之類</inf>。
                        
                        ○其犯罪應合籍沒財産,赦書到後,罪<inf>人</inf>雖<inf>在赦前</inf>決訖,<inf>而家産</inf>未曾抄 札入官者,並從赦免。其已抄札入官守掌,及犯謀反叛逆者,<inf>財産與縁坐家口,不分已未入官</inf>並不放免。若<inf>除謀反謀叛外</inf>罪未處決,<inf>籍沒之</inf>物雖<inf>已</inf>送官, <inf>但</inf>未經分配<inf>與人守掌</inf>者,猶為未入。其縁坐<inf>應流</inf>人<inf>及本犯</inf>家口,雖已入官,<inf>若</inf>罪人<inf>遇赦</inf>得免<inf>罪</inf>者,亦從免放。
                        
                        ○若以贓入罪,正贓見在者。還官、主。<inf>謂官物還官,私物還主。又,若本贓是驘,轉易得馬,及馬生駒、羊生羔,畜産藩息,皆為見在。其贓</inf>已費用者,若犯人身死,勿徴<inf>別犯身死者,亦同。若不因贓罪而犯別罪,亦有應追財物,如埋葬銀兩之類</inf>,餘皆徴之。 若計雇工賃錢<inf>私役弓兵、私借官車船之類</inf>為贓者,<inf>死</inf>亦勿徴。 
                        
                        ○其估贓者,皆據犯處<inf>地方</inf>當時<inf>犯時</inf>中等物價估計定罪。若計雇工錢者,一人一日為銀八分五釐五毫,其牛馬駝驘驘、車船、碾磨、店舍之類,照依犯時雇 工賃値<inf>計算定罪追還</inf>。賃錢雖多,各不得過其本價<inf>謂船價値銀錢一十兩,卻不得追賃値一十一兩之類</inf>。 
                        
                        ○其贓罰金銀,並照犯人原供成色從實追徴入官給主。若已費用不存者,追徴足色<inf>謂人原盜或取受正贓金銀,使用不存者,並追足色</inf>。
                    </content>
                    <li id="1">
                        <content lang="ch">
                            一、在京、在外應行追贓人犯，除監守盜及搶奪、竊盜之贓，並過失殺人，應追埋葬銀兩，仍照各本例分別辦理外，但有還官贓物，値銀十兩以上，著監追半年。勘實力不能完者，開具本犯情罪輕重、監追年月久近、贓數多寡，按季彙題，請旨定奪。其入官贓二十兩以上，給主贓三十兩以上，亦著監追半年。不及前數，著監追三個月。勘實力不能完，俱免著追，一面取結請豁，一面定地解配發落，毋庸聽候部覆。其應監追半年者，除人犯先行發落外，在内由刑部，在外由該督撫，仍各於歲底彙題一次。
                        </content>
                        <content lang="en"/>
                        <content lang="fr"/>
                    </li>
                    
                    <li id="2">
                        <content lang="ch">
                            一、命案内減等發落人犯，應追埋葬銀兩，勒限一個月追完。有物産可抵者，亦著於限内變交。如審係十分貧難者，量追一半，給付屍親收領。若限滿勘實，力不能完，將該犯即行發配，一面取具地鄰、親族甘結，該地方官詳請督撫核實，咨請豁免。如有隱匿，發覺者，地鄰人等均照不應重律治罪，地方官照例議處。
                        </content>
                        <content lang="en"/>
                        <content lang="fr"/>
                    </li>
                    
                    <li id="3">
                        <content lang="ch">
                            一、凡八旗應入官之人，令入各旗辛者庫。其内務府佐領人送入官者，亦照此例入辛者庫。辛者庫人犯入官之罪者，照流罪折枷責結案。
                        </content>
                        <content lang="en"/>
                        <content lang="fr"/>
                    </li>
                    
                    <li id="4">
                        <content lang="ch">
                            一、凡官役犯贓案内，有虧短價値等項，追給原主。其詐騙逼勒者，被害人自行首告，亦追給原主。督撫、科道參發者，概追入官。
                        </content>
                        <content lang="en"/>
                        <content lang="fr"/>
                    </li>
                    
                    <li id="5">
                        <content lang="ch">
                            一、歸旗人員，内有應追贓者，限五個月内，該督撫查明家産、人口造册，並人解部，轉交該旗追贓。其任所有無私置房産，再限地方官六個月察明結報。後有隱匿，發覺者，交部議處。
                        </content>
                        <content lang="en"/>
                        <content lang="fr"/>
                    </li>
                    
                    <li id="6">
                        <content lang="ch">
                            一、斷付死者之財産，遇赦不得免追。
                        </content>
                        <content lang="en"/>
                        <content lang="fr"/>
                    </li>
                    
                    <li id="7">
                        <content lang="ch">
                            一、刑部現審案内，凡行追贓罰、贓變、贓贖銀兩，承追各官俱各定限一年追完。如逾限不行追交，該部即行查參，將承追各官照例議處。
                        </content>
                        <content lang="en"/>
                        <content lang="fr"/>
                    </li>
                    
                    <li id="8">
                        <content lang="ch">
                            一、州縣有盜劫庫項，除失事之員照數補還者，無庸另議外，或本人身故産絶，力難完繳者，即照州縣虧空之例，令該管各上司分賠。
                        </content>
                        <content lang="en"/>
                        <content lang="fr"/>
                    </li>
                    
                    <li id="9">
                        <content lang="ch">
                            一、凡追贓人犯，除侵貪官吏仍照例限監追外，其搶奪竊盜之贓，著地方官於定案之日嚴行比追。如果力不能完，即將本犯治罪，隨時取結詳報，分別題咨豁免。
                        </content>
                        <content lang="en"/>
                        <content lang="fr"/>
                    </li>
                    
                    <li id="10">
                        <content lang="ch">
                            一、參革漢軍官員有應完款項，俱照[註]定限著追。如為數多者，酌量展限完納。如逾限不完，即將該員解旗治罪。
                            家紅按：原書“俱照”作“具照”。</content>
                        <content lang="en"/>
                        <content lang="fr"/>
                    </li>
                    
                    <li id="11">
                        <content lang="ch">
                            一、緣事獲罪，應行查抄貲産，而兄弟未經分産者，將所有産業查明，按其兄弟人數，分股計算。如家産値銀十萬，兄弟五人，每股應得二萬，只將本犯名下應得一股入官。其餘兄弟名下應得者，概行給予。
                        </content>
                        <content lang="en"/>
                        <content lang="fr"/>
                    </li>
                    
                    <li id="12">
                        <content lang="ch">
                            一、凡内外官員名下，應追因公核減借欠等項，及該員本係分賠、代賠，經地方官查明結報家産盡絶，無力完繳者，俱照例題豁，毋庸再於同案各員名下攤追。
                        </content>
                        <content lang="en"/>
                        <content lang="fr"/>
                    </li>
                    
                    
                    
                    <li id="13">
                        <content lang="ch">
                            一、盜劫之案，查出盜犯名下資財什物，俱給事主收領。其有已經獲犯，而原贓未能起獲，數在一百兩以内者，著落地方官罰賠。如數百兩至千兩以上者，令地方官罰賠十分之一二。尋常竊案，不在此例。
                        </content>
                        <content lang="en"/>
                        <content lang="fr"/>
                    </li>
                    
                    <li id="14">
                        <content lang="ch">
                            一、凡州縣自理贖鍰，歲底造册，申報按察司。布按自理贖鍰，歲底册報督撫。督撫歲底彙造清册，題報刑部察核。其承問各官，應開明罰贖人姓名，及所罰數目，曉示各該地方。如有以多報少及隱漏者，督撫參奏，以貪贓治罪。
                        </content>
                        <content lang="en"/>
                        <content lang="fr"/>
                    </li>
                    
                    <li id="15">
                        <content lang="ch">
                            一、刑部現審案内，違例入官住房、鋪面各項房屋，於定案後，徑咨戶部辦理，刑部毋庸估變。
                        </content>
                        <content lang="en"/>
                        <content lang="fr"/>
                    </li>
                    
                    <li id="16">
                        <content lang="ch">
                            一、虧空貪贓官吏，一應追賠銀兩，該督撫委清查官産之員，會同地方官，令本犯家屬將田房、什物呈明時價，當堂公同確估，詳登册記，申報上司，仍令本犯家屬眼同售賣完項。如有侵漁需索等弊，許該犯家屬并買主首告，將侵漁需索之官吏，照侵盜錢糧及受枉法贓律治罪。
                        </content>
                        <content lang="en"/>
                        <content lang="fr"/>
                    </li>
                    
                    <li id="17">
                        <content lang="ch">
                            一、地方官吏有將入官田房私租於人者，除照數追賠外，仍照侵盜錢糧例治罪。其一應變賣什物，俱勒限一年<inf>按：與戶部例文不符</inf>，眼同本犯家屬，照數變賣。如逾限未變，器皿、衣服仍於本地方勒變，一應金銀、珠玉等物，兌明分兩數目，造具清册，眼同本犯家屬封固，取具並無更換甘結，具文解交藩庫。遇有便員，附搭解部，轉交崇文門變價。若有竊換等弊，許家人及旁人首告，加倍追賠，仍照侵盜錢糧例治罪。
                        </content>
                        <content lang="en"/>
                        <content lang="fr"/>
                    </li>
                    
                    <li id="18">
                        <content lang="ch">
                            一、田房、産業一[註]經入官，即令本犯家屬將契券呈堂出業，該管官眼同原主，秉公估定，開明價値，出示速售。有願買者，即給與印照，不許原主勒索找價，仍令買主出具並無假冒影射甘結存卷。如該管官縱容原主，據占影射，將據占之家屬、影射之父兄，俱照隱瞞入官財物律，坐贓治罪；該管官並該上司，俱照例分別議處。如並無影射等弊，首告之人捏詞陷害，按律反坐。至所典房地及質當物件，勒限令原主取贖，歸還原本。如逾限不贖，即開明原本價値，出示招賣。
                            家紅按：原書“一”作“已”。據乾隆五年律改。
                            
                        </content>
                        <content lang="en"/>
                        <content lang="fr"/>
                    </li>
                    
                    <li id="19">
                        <content lang="ch">
                            一、八旗催追侵貪銀兩，如逾限不完，將伊家産變價交官。若承變限滿，尚無售主，照虧欠之數，將家産估價入官抵項。其家産不能抵完者，該參、佐領等據實呈報，管旗都統等具奏，將本犯交部，照原擬發落，現在家産盡行入官。
                        </content>
                        <content lang="en"/>
                        <content lang="fr"/>
                    </li>
                    
                    <li id="20">
                        <content lang="ch">
                            一、竊盜案内無主贓物，及一切不應給主之贓，如係金珠、人參等物，交内務府。銀錢及銅鐵、鉛錫等項，有關鼓鑄者，交戶部。硫磺、焰硝及甎石、木植等項，有關營造者，交工部。洋藥及鹽酒等項，有關税務者，交崇文門。其餘器皿、衣飾，及馬驘牲畜，一應雜貨，均行文都察院，劄行該城御史，督同司坊官，當堂估値變價，交戶部彙題，並將變價數目，報都察院及刑部查覈。倘有弊混及變價不完，由該御史查參。
                        </content>
                        <content lang="en"/>
                        <content lang="fr"/>
                    </li>
                    
                    
                </lu>
                
                <lu id="25">
                    <title lang="ch">Fanzui zishou 犯罪自首</title>
                    <title lang="en"/>
                    <title lang="fr"/>
                    <content lang="ch">
                        凡犯罪未發而自首者，免其罪，<inf>若有贓者，其罪雖免</inf>猶徵正贓。<inf>謂如枉法、不枉法，贓徵入官。用強生事，逼取詐欺，科斂求索之類，及強竊盜，贓徵給主。</inf>其輕罪雖發，因首重罪者，免其重罪。<inf>謂如竊盜事發自首，又曾私鑄銅錢，得免鑄錢之罪，止科竊盜罪。</inf>若因問被告之事，而別言餘罪者，亦如<inf>上科</inf>之。<inf>止科見問罪名，免其餘罪。謂因犯私鹽事發被問，不加拷訊，又自別言曾竊盜牛，又曾詐欺人財物，止科私鹽之罪，餘罪俱得免之類。</inf>○其<inf>犯人雖不自首</inf>遣人代首，若於法得相容隱者<inf>之親屬</inf>為之首，及<inf>彼此詰發，互</inf>相告言，各聽如罪人身自首法。<inf>皆得免罪。其遣人代首者，謂如甲犯罪，遣乙代首，不限親疏，亦同自首，免罪。若於法得相容隱者為首，謂同居及大功以上親，若奴婢、雇工人為家長首及相告言者，皆與罪人自首同，得免罪。卑幼告言尊長，尊長依自首律免罪，卑幼依干犯名義律科斷。</inf>若自首不實及不盡者<inf>重情首作輕情，多贓首作少贓</inf>，以不實不盡之罪罪之。<inf>自首贓數不盡者，止計不盡之數科之。</inf>至死者，聽減一等。其知人欲告，及逃<inf>如逃避山澤之類</inf>叛<inf>是叛去本國之類</inf>而自首者，減罪二等坐之。其逃叛者雖不自首，能還歸本所者，減罪二等。○其損傷於人<inf>因犯殺傷於人而自首者，得免所因之罪，仍從本殺傷法。本過失者，聽從本法，損傷</inf>於物，不可賠償<inf>謂如棄毀印信、官文書、應禁兵器及禁書之類，私家既不合有，是不可償之物，不准首。若本物見在，首者聽，同首法，免罪</inf>，事發在逃<inf>已被囚禁，越獄在逃者，雖不得首所犯之罪，但既出首，得減逃走之罪二等，正罪不減。若逃在未經到官之先者，本無加罪，仍得減本罪二等</inf>，若私越度關及姦者，並不在自首之律。○若強竊盜、詐欺取人財物，而於事主處首服，及受人枉法、不枉法贓，悔過回付還主者，與經管司自首同，皆得免罪。若知人欲告，而於財主處首還者，亦得減罪二等。其強竊盜若能捕獲同伴解官者，亦得免罪，又依常人一體給賞。<inf>強竊盜自首，免罪後再犯者，不准首。</inf>
                    </content>
                    <li id="1">
                        <content lang="ch">一、小功、緦麻親首告，得減罪三等；無服之親，減一等。其謀反、叛逆未行，如親屬首告，或捕送到官者，正犯俱同自首律免罪。若已行者，正犯不免，其餘緣坐人，亦同自首律免罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、在監斬絞重囚，及遣軍流徒人犯，如有因變逸出，自行投歸者，除謀反、叛逆之犯，仍照原擬治罪，不准自首外，餘俱照原犯罪名，各減一等發落。若被拿獲者，仍照原犯罪名定擬。其自行越獄，及看守通同賄縱者，雖自行投首，仍照各本律例問擬。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、被虜從賊，不忘故土，乘間來歸者，俱著免罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡遇強盜，係律得容隱之親屬首告到官，同自首法，照例擬斷。其親屬本身被劫，因而告訴到官者，依親屬相盜律科罪，不在此例。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、竊盜自首，不實不盡，及知人欲告，而於財主處首還，律該減等擬罪者，俱免刺。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、不論強竊盜犯，有捕役帶同投首者，除本犯不准寛減外，仍將捕役嚴行審究。倘有教令及賄求故捏情弊，將捕役照受財故縱律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、強盜同居之父兄、伯叔與弟，明知為匪，或分受贓物者，許其據實出首，均准免罪，本犯亦得照律減免發落。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、由死罪減為發遣盜犯，並用藥迷竊案内發遣人犯，在配及中途脱逃被獲，例應即行正法者，如有畏罪投回，並該犯之父兄赴官禀首拿獲，俱准其從寛免死，仍發原配地方。若准免一次之後，復敢脱逃，雖自行投回，及父兄再為首告，俱不准寛免。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch"> 一、聞拿投首之犯，除律不准首，及強盜自首，例有正條外，其餘一切罪犯，俱於本罪上減一等科斷。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch"> 一、一人越獄，半年内自行投首者，仍照原擬罪名完結。<inf>按：此層免其越獄之罪也。</inf>如同夥越獄多人，有一人於限内投首，供出同夥，於半年内盡行拿獲者，將自行投首之犯，照原罪減一等發落。<inf>按：此免其越獄之罪，又於原犯罪上減一等也。</inf>倘供出之同夥内尚有一二人未獲者，亦仍照原擬罪名完結。如係有服親屬拿首者，亦照本犯自首之例分別完結。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡誘拐不知情婦人、子女，首從各犯，除自為妻妾，或典賣與人，已被姦污者，不准自首外，其甫經誘拐，尚未姦污，亦未典賣與人，即經悔過自首，被誘之人即時給親完聚者，將自首之犯，照例減二等發落。若將被誘之人典賣與人，現無下落，誘拐之犯自首者，仍各按例擬罪監禁。自投首到官之日起，三年限滿，被誘之人仍無下落，或限内雖經查獲，已被姦污者，即將原擬絞候之犯，入於秋審辦理；原擬流罪之犯，即行定地發配。倘能限内查獲，未被姦污，給親完聚者，各於原犯罪名上減一等發落。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、鴉片煙案内人犯，如有事未發而自首及聞拿投首者，各照律例分別免罪減等。首後復犯，加一等治罪，不准再首。</content>
                        <content lang="en"/>
                        <content lang="fr"/>
                    </li>
                    
                </lu>
                
                <lu id="26">
                    <title lang="ch">Erzui jufa yi zhong lun 二罪俱發以重論</title>
                    <title lang="en"/>
                    <title lang="fr"/>
                    <content lang="ch">凡二罪以上俱發，以重者論；各等者，從一科斷。若一罪先發，已經論決，餘罪後發，其輕若等，勿論；重者，更論之，通計前<inf>所論決之</inf>罪，以充後<inf>發之</inf>數。<inf>謂如二次犯竊盜，一次先發，計贓一十兩，已杖七十，一次後發，計贓四十兩，該杖一百，合貼杖三十。如有祿人節次受人枉法贓四十兩，内二十兩先發，已杖六十、徒一年，二十兩後發，合並取前贓，通計四十兩，更科全罪，徒三年。不枉法贓及坐贓，不通計全科。</inf>其應<inf>贓</inf>入官、<inf>物</inf>賠償、<inf>盜</inf>刺字、<inf>官</inf>罷職、罪止者，<inf>罪雖勿論，或重科，或從一，仍</inf>各盡本法。<inf>謂一人犯數罪，如枉法、不枉法贓合入官，毀傷器物合賠償，竊盜合刺字，職官私罪杖一百以上，合罷職，無祿人不枉法贓一百二十兩以上，罪止杖一百、流三千里之類，各盡本法擬斷。</inf>
                    </content>
                    <li id="1">
                        <content lang="ch">一、凡人命案件，按律不應擬抵，罪止軍、流、徒人犯<inf>如家長有服親屬強姦奴僕、雇工人妻女未成，致令羞忿自盡，罪應擬軍；向有人居止宅舍放彈射箭，因而致死，罪應擬流；和姦之案，姦婦因姦情敗露，羞愧自盡，及窩弓不立望竿，因而致死，並擅殺姦盜罪人，罪應擬徒之類</inf>，除致死二命，照律從一科斷外，如至三命者，於應得軍流徒本罪上各加一等。三命以上者，按照致死人數，遞加一等，罪止發遣新疆，酌撥種地當差，不得加入於死。若致死三命以上，例有專條者，各照定例辦理。<inf>如威逼人致死非一家至三命以上者，發近邊充軍之類。</inf>至過失殺人之案，仍照律收贖，殺至數命者，按死者名數，各追銀十二兩四錢二分，給各親屬收領，毋庸加等治罪。<inf>至此等案件，必須詳細研鞫，若核其案情近於過失，而情節較重，或耳目所可及，思慮所可到，並非初無害人之意者，應仍照例分別定擬，不得濫引過失殺律收贖。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、身犯兩項罪名，援引各律各例，俱應斬決者，加擬梟示。<inf>如一犯輪姦已成為首，一犯強盜入室搜贓，同時並發之類。</inf>若身犯二罪應擬斬決，係同一律例，並非兩項罪名者，毋庸梟示。<inf>如強盜入室搜贓，又行劫已至數次，同時並發，仍擬斬決之類。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡兩犯凌遲重罪者，於處決時加割刀數。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="27">
                    <title lang="ch">Fanzui gongtao 犯罪共逃</title>
                    <title lang="en"/>
                    <title lang="fr"/>
                    <content lang="ch">凡犯罪共逃亡，其輕罪囚能捕獲重罪囚而首告，及輕重罪相等，但獲一半以上，首告者皆免其罪。<inf>以上指自犯者言，謂同犯罪事發，或各犯罪事發，而共逃者。若流罪囚能捕死罪囚，徒罪囚能捕流罪囚，首告；又如五人共犯罪在逃，内一人能捕二人而首告之類，皆得免罪。若損傷人及姦者，不免，仍依常法。</inf>其因<inf>他</inf>人<inf>犯罪</inf>連累致罪，而<inf>正犯</inf>罪人自死者，<inf>連累人</inf>聽減本罪二等。<inf>以下指因人連累而言，謂因別人犯罪連累以得罪者，如藏匿、引送、資給罪人，及保勘、供證不實，或失覺察、關防、鈐束，聽使之類，其罪人非被刑殺而自死者，又聽減罪二等。</inf>若罪人自首告<inf>得免</inf>，及遇赦原免，或蒙特恩減罪收贖者，<inf>連累人</inf>亦准罪人原免減等贖罪法。<inf>謂因罪人連累以得罪，若罪人在後自首告，或遇恩赦全免，或蒙特恩減一等、二等，或罰贖之類，被累人本罪亦各依法全免、減等、收贖。</inf>
                    </content>
                    
                </lu>
                
                <lu id="28">
                    <title lang="ch">Tongliao fan gongzui 同僚犯公罪</title>
                    <title lang="en"/>
                    <title lang="fr"/>
                    <content lang="ch">凡同僚犯公罪者<inf>謂同僚官吏連署文案，判斷公事差錯，而無私曲者</inf>，並以吏典為首，首領官減吏典一等，佐貳官減首領官一等，長官減佐貳官一等。<inf>官内如有缺員，亦依四等遞減科罪。本衙門所設官吏無四等者，止准見設員數遞減。</inf>若同僚官一人有私，自依故出入人罪<inf>私罪</inf>論。其餘不知情者，止依失出入人罪<inf>公罪</inf>論。<inf>謂如同僚連署文案，官吏五人，若一人有私，自依故出入人罪論。其餘四人，雖連署文案，不知有私者，止依失出入人罪論，仍依四等遞減科罪。</inf>○若<inf>下司</inf>申上司，<inf>事有差誤，上司</inf>不覺失錯准行者，各遞減下司官吏罪二等。<inf>謂如縣申州、州申府、府申布政司之類。</inf>若上司行下，<inf>事有差誤，而</inf>所屬依錯施行者，各遞減上司官吏罪三等<inf>謂如布政司行府、府行州、州行縣之類</inf>，亦各以吏典為首。<inf>首領、佐貳、長官依上減之。</inf>
                    </content>
                    
                </lu>
                
                <lu id="29">
                    <title lang="ch">Gongshi shicuo 公事失錯</title>
                    <title lang="en"/>
                    <title lang="fr"/>
                    <content lang="ch">凡<inf>官吏</inf>公事失錯，自覺舉者，免罪。其同僚官吏<inf>同署文案法</inf>應連坐者，一人自覺舉，餘人皆免罪。<inf>謂緣公事致罪，而無私曲者，事若未發露，但同僚判署文案官吏，一人能檢舉改正者，彼此俱無罪責。</inf>○其斷罪失錯<inf>於入</inf>，已行論決者，<inf>仍從失入人罪論</inf>不用此律。<inf>謂死罪及笞杖已決訖，流罪已至配所，徒罪已應役，此等並為已行論決，官司雖自檢舉，皆不免罪，各依失入人罪律減三等，及官吏等級遞減科之，故云“不用此律”。其失出人罪，雖已決放，若未發露，能自檢舉貼斷者，皆得免其失錯之罪。</inf>其官文書稽程，<inf>官</inf>[註]應連坐者，一人自覺舉，餘人亦免罪，<inf>承行</inf>主典<inf>之吏</inf>不免。<inf>謂文案小事五日程，中事十日程，大事二十日程，此外不了，是名稽程。官人自檢舉者，並得全免，惟當該吏典不免。</inf>若主典自舉者，並減二等。<inf>謂當該吏典自檢舉者，皆得減罪二等，官全免。</inf>
                        家紅按：原書“官”字誤作律文大字。據順治律、雍正律、乾隆律改。
                        
                    </content>
                    
                </lu>
                </men>
                
            <men id="5">
                <title lang="ch">Mingli lü xia zhi er 名例律下之二 </title>
                    <title lang="en"/>
                    <title lang="fr"/>
             
                    <lu id="30">
                        <title lang="ch">Gong fanzui fen shoucong 共犯罪分首從</title>
                    <title lang="en"/>
                    <title lang="fr"/>
                        <content lang="ch">凡共犯罪者，以<inf>先</inf>造意<inf>一人</inf>為首<inf>依律斷擬</inf>，隨從者減一等。○若一家人共犯，止坐尊長。若尊長年八十以上及篤疾，歸罪於共犯罪以次尊長。<inf>如無以次尊長，方坐卑幼。謂如尊長與卑幼共犯罪，不論造意，獨坐尊長，卑幼無罪，以尊長有專制之義也。如尊長年八十以上及篤疾，於例不坐罪，即以共犯罪次長者當罪。又如婦人尊長與男夫卑幼同犯，雖婦人為首，仍獨坐男夫</inf>。侵損於人者，以凡人首從論。<inf>造意為首，隨從為從。侵謂竊盜財物，損謂鬪毆、殺傷之類。如父子合家同犯，並依凡人首從之法，為其侵損於人，是以不獨坐尊長。</inf>若共犯罪，而首從本罪各別者，各依本律首從論。<inf>仍以一人坐以首罪，餘人坐以從罪。謂如甲引他人共毆親兄，甲依弟毆兄，杖九十、徒二年半，他人依凡人鬪毆論，笞二十。如卑幼引外人盜己家財物一十兩，卑幼以私擅用財加二等，笞四十，外人依凡盜從論，杖六十之類。</inf>○若本條言“皆”者，罪無首從。不言“皆”者，依首從法。○其<inf>同</inf>犯擅入皇城、宮殿等門，及<inf>同</inf>私越度關，若<inf>同</inf>避役在逃，及<inf>同</inf>犯姦者，<inf>律雖不言“皆”</inf>亦無首從。<inf>謂各自身犯，是以亦無首從，皆以正犯科罪。</inf>
                    </content>
                    <li id="1">
                        <content lang="ch">一、凡父兄、子弟共犯姦盜、殺傷等案，如子弟起意，父兄同行助勢，除律應不分首從，及其父兄犯該斬絞死罪者，仍按其所犯本罪定擬外，餘俱視其本犯科條，加一等治罪，概不得引用“為從”字樣。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="31">
                    <title lang="ch">Fanzui shifa zaitao 犯罪事發在逃</title>
                    <title lang="en"/>
                    <title lang="fr"/>
                    <content lang="ch">凡二人共犯罪，而有一人在逃，現獲者稱逃者為首，更無<inf>人</inf>證佐，則<inf>但據其所稱</inf>決其從罪。後獲逃者，稱前獲<inf>之人</inf>為首，鞫問是實，還<inf>將前人</inf>依首論，通計前<inf>決之</inf>罪，以充後<inf>問之</inf>數。○若犯罪事發而在逃者，衆證明白<inf>或係為首，或係為從</inf>，即同獄成<inf>將來照提到官，止以原招決之</inf>，不須對問。<inf>仍加逃罪二等。逃在未經到官之先者，不坐。□按：此加逃罪，本於《箋釋》、《瑣言》。</inf>
                    </content>
                    <li id="1">
                        <content lang="ch">一、各處將軍每年派官二員、驍騎校二員，帶領領催、兵丁專緝逃人。除明知故縱，受賄賣放者，交部治罪外，其不實力緝拿者，另委能員追緝，仍將發遣人犯并八旗家人私自逃走者，每月造册報部。每年十月截數，將已獲若干名、未獲若干名，或並無脱逃，或脱逃後盡數全獲，及應行議處、議敘之處，逐一分晰，咨報軍機處、兵刑二部。均限於十二月初旬咨齊，以憑核覆具題，恭候欽定。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、内外現任文武職官，除擅離職役，查明尚非實在脱逃者，仍照本律辦理外，如負罪潛逃，一經拿獲，罪應斬決、絞決者，毋庸另議。其犯該監候者，俱改為立決。犯該軍流以下者，無論本罪輕重，一經脱逃被獲，俱改為擬絞監候，秋審時將原犯情罪聲明具奏。如無故私自逃走，被獲者，發往黑龍江當差一年。限内自行投回，減一等，杖一百、徒三年，加枷號兩個月。逾限投回，不准減等。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、人命搶竊及拒捕、共毆等案，正犯在逃未獲，案内牽連餘犯，審係無干，即行省釋，不准濫行監候待質。若現獲之犯，稱逃者為首，如現獲多於逸犯，供證確鑿，以及逸犯雖多，而現獲之犯係先後拿獲，或雖同時並獲，經隔別研訊，實係逃者為首，或事主、屍親、旁人指證有據者，即依律先決從罪，毋庸監候待質。若案内人數衆多，僅獲一二名，無事主、屍親證佐指認者，將現獲之犯按例擬罪監禁，俟逸犯就獲後，質訊明確，定地起解。倘正犯日久無獲，為從監候待質人犯，除強盜案件不應寛釋外，其餘人命等案，如原擬遣軍流罪已過十年，徒罪已過五年，杖罪已過三年，並未擬定罪名之人已過二年者，該督撫陸續查明，咨部核覆。應遣軍流徒者，照原擬罪名，即行發配。應杖罪及並未擬定罪名之人，取具的保，釋放在外，俟緝獲正犯之日，再行質審。倘釋放後私自逃匿，保人各照不應輕律，笞四十。本犯獲日，杖罪人犯照原擬杖罪，加枷號一個月；並未擬定罪名之人，照不應重律，杖八十。若監候年限内恭遇恩赦，如在逃本犯拿獲時，例得減免者，待質之犯准其即行查辦省釋。
                        </content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡人命、搶竊等案，正犯在逃未獲，為從應斬絞監候人犯，按例擬罪，入於秋審，分別情實、緩決辦理，毋庸監候待質。應緩決者，俟查辦減等時，如係應行減等人犯，即照所減之遣軍流罪，按定例限，監禁待質。十年限滿，正犯無獲，照例分別發配。或限内遇赦累減，再照所遞減罪名，按限查辦。情實未勾者，亦俟改入緩決，准減之後，一例辦理。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、内外問刑衙門審辦案件，除本犯事發在逃，衆證明白，照律即同獄成外，如犯未逃走，鞫獄官詳別訊問，務得輸服供詞，毋得節引衆證明白、即同獄成之律，遽請定案。其有實在刁健，堅不承招者，如犯該徒罪以上，仍具衆證情状，奏請定奪，不得率行咨結。杖笞以下，係本應具奏之案，照例奏請。其尋常咨行事件，如果訊無屈抑，經該督撫親提審究，實係逞刁狡執，意存拖累者，即具衆證情状，咨部完結。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡有關人命，應擬斬絞各犯，脱逃二三年後就獲，如謀殺、故殺及拒捕殺人等類情重之犯，倖稽顯戮者，各依原犯科條，應監候者俱改為立決。尋常命案，仍照本律本例，擬以監候。其無關人命，應擬死罪各犯，俱隨案酌核情節，分別定擬。其知情藏匿罪人者，照律治罪。知情之鄰保、甲長，俱杖八十。該地方官稽查不力者，交部議處。若有屬員藏匿罪人，該管上司不行糾參者，亦交部議處。
                            斬監候改立決條款：
                            謀殺人造意者。
                            故殺人者。
                            犯罪拒捕殺人者。
                            興販私鹽，拒捕殺人者。
                            軍士毆本管官死者。
                            吏卒毆本部五六品長官及佐貳官、首領官死者。
                            所統屬官毆長官死者。
                            軍民人等毆死在京現任官者。
                            毆宗室覺羅死者。<inf>按：此非例實之案。</inf>
                            毆死内外緦麻尊長者。<inf>按：此非例實之案。</inf>
                            毆外姻小功尊長死者。
                            聽從下手毆本宗大功、小功、兄姊、尊長，僅令毆打，輒疊毆多傷至死者。<inf>按：此雖例實，向俱免勾。</inf>
                            妻妾毆夫之期親尊長死者。
                            妻妾毆夫之大功、小功尊長死者。<inf>按：此二條非例實之案。</inf>
                            奴婢毆家長緦麻、小功、大功親死者。
                            雇工人毆家長期親，若外祖父母及緦麻、小功、大功親死者。
                            文武生員武斷鄉曲，欺壓平民，其人不敢與爭，旁人不敢勸阻，將人毆打死者。
                            與人鬪毆後，遷怒於其父母，毒毆致斃者。
                            殺内外功服、緦麻及族中奴僕一家三人者。
                            尊長率領家人打奪罪人，致家人殺人者。
                            官司差人追徵錢糧、勾攝公事而毆死差人者。<inf>按：此非例實之案。</inf>
                            死囚令人自殺，子孫於祖父母、父母，及奴婢、雇工人於家長，聽從下手者。
                            圖財害命，未得財殺人，為首者。
                            圖財害命，不加功而得財者。
                            庸醫因事故用藥殺人者。
                            誣良為強竊盜，拷打致死者。
                            誣竊為盜，拷打致斃者。
                            番役誣陷無辜，妄用腦箍及竹簽、烙鐵等刑，致斃人命者。
                            捕役受賄，將罪人致死，為首者。
                            獄卒受賄，謀死本犯，為首者。
                            私放囚人逃走，因而殺人者。
                            誣告平民，拖累致死三人以上者。
                            誣告人斬罪，所誣之人已決者。
                            因姦盜而威逼人致死者。
                            豪強兇惡之徒，因事威逼平民自盡，一家三命以上者。
                            用威力強行綁去，及設方略，誘往四川販賣，將被拐之人傷害致死，為從者。
                            略賣良人，因而殺人者。
                            強奪良家妻女，已被姦污，妻女自盡者。
                            強姦既成，本婦羞忿自盡者。
                            強姦未遂，將本婦毆傷，越數日後因傷身死者。
                            強姦既成，其夫與父母親屬羞忿自盡者。
                            強姦内外緦麻以上親，及緦麻以上親之妻，妻前夫之女、同母異父姊妹未成，本婦羞忿自盡者。
                            縱容妻妾與人通姦，因別情將姦夫、姦婦一齊殺死者。
                            坐糧廳及各倉書役人等，向關米之人勒索，因而打死人命者。
                            出哨兵弁，見船覆溺，阻撓不救，致淹斃人命，為首阻救之人。<inf>照故殺斬候。按：此從前例文也。嘉慶年間改為見船覆溺，並未搶取貨物，但阻撓不救，以致商民淹斃者為首。</inf>
                            出哨兵弁，遇商船遭風覆溺，人尚未死，不速救護，止顧撈搶財物，以致商民淹斃，為從之兵丁及在船將備，雖不同謀而分贓者。
                            黔楚紅苗讎忿搶奪殺人，聚衆不及五十人，為首；及聚衆至百人殺人，為從下手者。
                            貴州地方有外來流棍，勾通本地棍徒，將荒村居住民苗人戶殺害人命，虜其婦人子女，計圖販賣，不論已賣未賣，曾否出境案内，有迫脅同行在場，未經下手者。
                            發遣當差為奴之犯，殺死伊管主一家三人并三人以上，其不知情之子孫。
                            嗣母、繼母因姦將子女致死滅口，致令伊夫絶嗣者。
                            絞監候改立決條款：
                            誣告人絞罪，所誣之人已決者。
                            誣竊為盜，嚇詐逼認，因而致死二命者。
                            捏造姦贓款蹟，寫揭字帖，及編造歌謠，挾讎污蔑，致被誣之人忿激自盡者。
                            獄卒以金刃及他物與囚，致囚殺人者。
                            獄卒陵虐罪囚，剋減衣糧，因而致死者。
                            獄卒受賄，謀死本犯，為從加功者。
                            衙役恐嚇索詐，致斃人命者。
                            捕役受人賄囑，將罪人致死，從而加功者。
                            挾讎放火，因而殺人，及有焚壓致死之為從商謀下手燃火者。
                            鬪毆連斃二命者。
                            好鬪兇徒見人鬪毆，輒約夥尋釁，將人父母毆斃，為從者。
                            因事逼迫期親尊長致死者。<inf>按：近來亦免勾之案。</inf>
                            軍民人等因事逼迫本管官致死，為首者。
                            因事威逼平民自盡，一家二命及三命，而非一家者。
                            嫡母因姦將子女致死滅口，致令伊夫絶嗣者。
                            喇嘛、和尚等強姦致死人命，為從者。
                            兵民聚衆十人以上，興販私鹽，拒捕殺人，為從下首者。
                            黔楚紅苗讎忿搶奪，聚衆至五十人殺人，為從下手者。
                            以上各項人犯，情罪較重，如事發在逃二三年後被獲，即改為立決。
                        </content>
                        <content lang="en"/>
                        <content lang="fr"/>
                    </li>
                </lu>
                
                <lu id="32">
                    <title lang="ch">Qinshu xiangwei rongyin 親屬相為容隱</title>
                    <title lang="en"/>
                    <title lang="fr"/>
                    <content lang="ch">凡同居<inf>“同”謂同財共居親屬，不限籍之同異，雖無服者亦是</inf>若大功以上親<inf>謂另居大功以上親屬，係服重</inf>，及外祖父母、外孫、妻之父母、女壻，若孫之婦、夫之兄弟及兄弟妻<inf>係恩重</inf>，有罪<inf>彼此得</inf>相為容隱。奴婢、雇工人<inf>義重</inf>為家長隱者，皆勿論。<inf>家長不得為奴婢、雇工人隱者，義當治其罪也。</inf>若漏洩其事，及通報消息，致令罪人隱匿逃避者，<inf>以其於法得相容隱</inf>亦不坐。<inf>謂有得相容隱之親屬犯罪，官司追捕，因而漏洩其事，及暗地通報消息與罪人，使令隱避逃走，故亦不坐。</inf>○其小功以下相容隱，及漏洩其事者，減凡人三等，無服之親減一等。<inf>謂另居小功以下親屬。</inf>若犯謀叛以上者，不用此律。<inf>謂雖有服親屬，犯謀反、謀大逆、謀叛，但容隱不首者，依律科罪，故云“不用此律”。</inf>
                    </content>
                    <li id="1">
                        <content lang="ch">一、父為母所殺，其子隱忍，於破案後，始行供明者，照不應重律，杖八十。如經官審訊，猶復隱忍不言者，照違制律，杖一百。若母為父所殺，其子仍聽依律容隱，免科。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="33">
                    <title lang="ch">Chujue panjun 處決叛軍</title>
                    <title lang="en"/>
                    <title lang="fr"/>
                    <content lang="ch">凡邊境<inf>重地</inf>[註]城池，若有軍人謀叛，守禦官捕獲到官，顯跡證佐明白，鞫問招承，申報督撫、提鎮，審問無冤，隨即依律處治，具由奏聞。如在軍前<inf>有謀叛，能</inf>臨陣擒殺者，<inf>事既顯明，機係呼吸</inf>不在此<inf>委審、公審之</inf>限。<inf>事後亦須奏聞。</inf>
                        家紅按：原書漏“地”字。
                        
                    </content>
                    
                </lu>
                
                <lu id="34">
                    <title lang="ch">Huawairen youfan 化外人有犯</title>
                    <title lang="en"/>
                    <title lang="fr"/>
                    <content lang="ch">凡化外<inf>來降</inf>人犯罪者，並依律擬斷。隸理藩院者，仍照原定蒙古例。
                    </content>
                    <li id="1">
                        <content lang="ch">一、蒙古案件，有送部審理者，即移會理藩院衙門，將通曉蒙古言語司官派出一員，帶領通事，赴刑部公同審理。除内地八旗蒙古應依律定擬者，會審官不必列銜外，其隸在理藩院，應照蒙古例科斷者，會審官一體列銜。朝審案内，如遇有蒙古人犯，知會理藩院堂官到班會審，遇有照蒙古例治罪者，亦一體列銜。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、青海、蒙古人有犯死罪，應正法者，照舊例在西寧監禁。其偸竊牲畜，例應擬絞，解京監候之犯，俟部覆後，解赴甘肅按察使衙門監禁，於秋審時，將該犯情罪入於該省招册，咨送三法司查核。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、蒙古與民人交涉之案，凡遇鬪毆、拒捕等事，該地方官與旗員會訊明確，如蒙古在内地犯事者，照刑律辦理。如民人在蒙古地方犯事者，即照蒙古例辦理。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、蒙古地方搶劫案件，如俱係蒙古人，專用蒙古例；俱係民人，專用刑律。如蒙古與民人夥同搶劫，核其罪名，蒙古例重於刑律者，蒙古與民人俱照蒙古例問擬；刑律重於蒙古例者，蒙古與民人俱照刑律問擬。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、熱河承德府所屬地方，遇有搶奪之案，如事主係蒙古人，不論賊犯是民人，是蒙古，專用蒙古例。如事主係民人，不論賊犯是蒙古，是民人，專用刑律。倘有同時並發之案，如事主一係蒙古，一係民人，即計所失之贓，如蒙古所失贓重，照蒙古例問擬，民人所失贓重，照刑律科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="35">
                    <title lang="ch">Bentiao bieyou zuiing 本條別有罪名</title>
                    <title lang="en"/>
                    <title lang="fr"/>
                    <content lang="ch">凡本條自有罪名，與名例罪不同者，依本條科斷。○若本條雖有罪名，其<inf>心</inf>有所規避，罪重者<inf>又不泥於本條</inf>，自從<inf>所規避之</inf>重<inf>罪</inf>論。○其本應罪重，而犯時不知者，依凡人論。<inf>謂如叔姪別處生長，素不相識，姪打叔傷，官司推問，始知是叔，止依凡人鬪法。又如別處竊盜，偸得大祀神御之物，如此之類，並是犯時不知，止依凡論，同常盜之律。</inf>本應輕者，聽從本法。<inf>謂如父不識子，毆打之後，方始得知，止依打子之法，不可以凡毆論。</inf>
                    </content>
                    
                </lu>
                
                <lu id="36">
                    <title lang="ch">Jiajian zuili 加減罪例</title>
                    <title lang="en"/>
                    <title lang="fr"/>
                    <content lang="ch">凡稱加者，就本罪上加重。<inf>謂如人犯笞四十，加一等，即坐笞五十；或犯杖一百，加一等，則加徒減杖，即坐杖六十、徒一年；或犯杖六十、徒一年，加一等，即坐杖七十、徒一年半；或犯杖一百、徒三年，加一等，即坐杖一百、流二千里；或犯杖一百、流二千里，加一等，即坐杖一百、流二千五百里之類。</inf>稱減者，就本罪上減輕。<inf>謂如人犯笞五十，減一等，即坐笞四十；或犯杖六十、徒一年，減一等，即坐杖一百；或犯杖一百、徒三年，減一等，即坐杖九十、徒二年半之類。</inf>惟二死、三流，各同為一減。<inf>“二死”謂絞、斬，“三流”謂二千里、二千五百里、三千里。各同為一減，如犯死罪，減一等，即坐流三千里；減二等，即坐徒三年；犯流三千里者，減一等，亦坐徒三年。</inf>加者，數滿乃坐。<inf>謂如贓加至四十兩，縱至三十九兩九錢九分，雖少一分，亦不得科四十兩罪之類。</inf>又加罪止於杖一百、流三千里，不得加至於死。本條加入死者，依本條。<inf>加入絞者，不加至斬。</inf>
                    </content>
                    <li id="1">
                        <content lang="ch">一、凡例應枷責之犯，奉旨改為發遣者，俱免其枷責之罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、審擬罪名，除奉特旨發遣黑龍江、新疆等處外，其餘罪應軍流徒杖人犯，悉照本條律例問擬，不得用“不足蔽辜”、“無以示懲”、“從重加等”及“加數等”字樣，擅擬改發新疆等處，並不准用“雖”、“但”字樣，抑揚文法。其案情錯出，律無正條，應折衷至當，援引他律他例，比附酌核。或實在案情重大，罪浮於法，仍按本律例擬罪，均於疏内聲明，恭候聖裁。至律例内如拒捕、脱逃等項，載明照本罪加等者，仍各遵照辦理。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="37">
                    <title lang="ch">Cheng chengyu chejia 稱乘輿車駕</title>
                    <title lang="en"/>
                    <title lang="fr"/>
                    <content lang="ch">凡<inf>律中所</inf>稱乘輿、車駕及御者，<inf>如御物、御膳所、御在所之類。自天子言之，而</inf>太皇太后、皇太后、皇后並同。稱制者，<inf>自聖旨言之，而</inf>太皇太后、皇太后、皇太子令並同。<inf>有犯毀失制書，盜及詐為制書，擅入宮殿門之類，皆當一體科罪。</inf>
                    </content>
                    
                </lu>
                
                <lu id="38">
                    <title lang="ch">Cheng qiqin zufumu 稱期親祖父母</title>
                    <title lang="en"/>
                    <title lang="fr"/>
                    <content lang="ch">凡<inf>律</inf>稱期親及稱祖父母者，曾、高同；稱孫者，曾、元同。嫡孫承祖，與父母同。<inf>緣坐者，各從祖孫本法。</inf>其嫡母、繼母、慈母、養母，<inf>皆服三年喪，有犯</inf>與親母<inf>律</inf>同。<inf>改嫁、義絶及毆殺子孫，不與親母同。</inf>稱子者，男女同。<inf>緣坐者，女不同。</inf>
                    </content>
                    
                </lu>
                
                <lu id="39">
                    <title lang="ch">Cheng yutongzui 稱與同罪</title>
                    <title lang="en"/>
                    <title lang="fr"/>
                    <content lang="ch">凡<inf>律</inf>稱與同罪者<inf>謂被累人與正犯同罪，其情輕</inf>，止坐其罪。<inf>正犯</inf>至死者，<inf>同罪者</inf>減一等，罪止杖一百、流三千里，<inf>正犯應刺，同罪者免刺，故曰</inf>不在刺字絞斬之律。若受財故縱與同罪者<inf>其情重</inf>，全科。<inf>至死者絞。</inf>其故縱謀反、叛逆者，皆依本律<inf>斬絞</inf>。○<inf>凡稱同罪者，至死減一等，稱罪同者，至死不減等。</inf>○稱准枉法論、准盜論之類<inf>事相類而情輕</inf>，但准其罪，亦罪止杖一百、流三千里，並免刺字。○稱以枉法論及以盜論之類<inf>事相等而情並重</inf>，皆與正犯同，刺字、絞斬皆依本律科斷。<inf>然所得同者，律耳。若律外引例，充軍為民等項，則又不得而同焉。</inf>
                    </content>
                    
                </lu>
                
                <lu id="40">
                    <title lang="ch">Cheng jianlin zhushou 稱監臨主守</title>
                    <title lang="en"/>
                    <title lang="fr"/>
                    <content lang="ch">凡<inf>律</inf>稱監臨者，内外諸司，統攝所屬，有文案相關涉，及<inf>別處駐劄衙門帶管兵糧、水利之類</inf>雖非所管百姓，但有事在手者，即為監臨。稱主守者，<inf>内外各衙門</inf>該管文案、吏典專主掌其事，及守掌倉庫、獄囚、雜物之類，官吏、庫子、斗級、攢攔、禁子並為主守。○其職雖非統屬，但臨時差遣管領、提調者，亦是監臨主守。
                    </content>
                    
                </lu>
                
                <lu id="41">
                    <title lang="ch">Cheng ri zhe yi baike 稱日者以百刻<inf>今時憲書每日計九十六刻。</inf></title>
                    <title lang="en"/>
                    <title lang="fr"/>
                    <content lang="ch">凡<inf>律</inf>稱一日者，以百刻。<inf>犯罪違律，計數滿乃坐。</inf>計工者，從朝至暮。<inf>不以百刻為限。</inf>稱一年者，以三百六十日。<inf>如秋糧違限，雖三百五十九日，亦不得為一年。</inf>稱人年者，以籍為定。<inf>謂稱人年紀，以附籍年甲為准。</inf>稱衆者，三人以上。稱謀者，二人以上。<inf>謀状顯跡明白者，雖一人，同二人之法。</inf>
                    </content>
                    
                </lu>
                
                <lu id="42">
                    <title lang="ch">Cheng daoshi nüguan 稱道士女冠</title>
                    <title lang="en"/>
                    <title lang="fr"/>
                    <content lang="ch">凡<inf>律</inf>稱道士、女冠者，僧尼同。<inf>如道士、女冠犯姦，加凡人罪二等，僧、尼亦然。</inf>若於其受業師，與伯叔父母同。<inf>如俗人罵伯叔父母，杖六十、徒一年。道冠、僧尼罵師，罪同。受業師，謂於寺觀之内親承經教，合為師主者。</inf>其於弟子，與兄弟之子同。<inf>如俗人毆殺兄弟之子，杖一百、徒三年，道冠、僧尼毆殺弟子，同罪。</inf>
                    </content>
                    
                </lu>
                
                <lu id="43">
                    <title lang="ch">Duanzui yi xinban lüli 斷罪依新頒律</title>
                    <title lang="en"/>
                    <title lang="fr"/>
                    <content lang="ch">凡律自頒降日為始，若犯在已前者，並依新律擬斷。<inf>如事犯在未經定例之先，仍依律及已行之例定擬。其定例内有限以年月者，俱以限定年月為斷。若例應輕者，照新例遵行。</inf>
                    </content>
                    <li id="1">
                        <content lang="ch">一、律例頒布之後，凡問刑衙門，敢有恣任喜怒，引擬失當，或移情就例，故入人罪，苛刻顯著者，各依故失出入律坐罪。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="44">
                    <title lang="ch">Duanzui wu zhengtiao 斷罪無正條</title>
                    <title lang="en"/>
                    <title lang="fr"/>
                    <content lang="ch">凡律令該載不盡事理，若斷罪無正條者，<inf>援</inf>引<inf>他</inf>律比附，應加應減，定擬罪名，<inf>申該上司</inf>議定奏聞。若輒斷決，致罪有出入，以故失論。
                    </content>
                    <li id="1">
                        <content lang="ch">一、引用律例，如律内數事共一條，全引恐有不合者，許其止引所犯本罪。若一條止斷一事，不得任意刪減，以致罪有出入。其律例無可引用，援引別條比附者，刑部會同三法司，公同議定罪名，於疏内聲明：律無正條，今比照某律、某例科斷，或比照某律某例加一等、減一等科斷，詳細奏明，恭候諭旨遵行。若律例本有正條，承審官任意刪減，以致情罪不符，及故意出入人罪，不行引用正條，比照別條，以致可輕可重者，該堂官查出，即將承審之司員指名題參，書吏嚴拿究審，各按本律治罪。其應會三法司定擬者，若刑部引例不確，許院寺自行查明律例改正。倘院寺駁改猶未允協，三法司堂官會同妥議，如院寺扶同朦混，或草率疏忽，別經發覺，將院寺官員一併交部議處。</content>
                        <content lang="en"/>
                        <content lang="fr"/>
                    </li>
                </lu>
                
            </men>
            <men id="6">
                <title lang="ch">Mingli lü xia zhi san 名例律下之三</title> 
                <title lang="en"></title>
                <title lang="fr"></title>
                <lu id="45">
                    <title lang="ch">Tuliu qianxi difang 徒流遷徙地方</title>
                    <title lang="en"/>
                    <title lang="fr"/>
                    <content lang="ch">凡徒役各照應徒年限，並以到配所之日為始，限滿釋放。流犯照依本省地方，計所犯應流道里，定發各處荒蕪及瀕海州縣安置。應遷徙者，遷離鄉土一千里外。
                        徒五等：
                        發本省驛遞。
                        流三等：
                        直隸布政司府分流陝西。
                        江南布政司府分流陝西。
                        安徽布政司府分流山東。
                        山東布政司府分流浙江。
                        山西布政司府分流陝西。
                        河南布政司府分流浙江。
                        陝西布政司府分流山東。
                        甘肅布政司府分流四川。
                        浙江布政司府分流山東。
                        江西布政司府分流廣西。
                        湖北布政司府分流山東。
                        湖南布政司府分流四川。
                        福建布政司府分流廣東。
                        廣東布政司府分流福建。
                        廣西布政司府分流廣東。
                        四川布政司府分流廣西。
                        貴州布政司府分流四川。
                        雲南布政司府分流四川。
                        
                    </content>
                    <li id="1">
                        <content lang="ch">一、直省軍流遣犯及實發新疆，並由新疆條款改發内地人犯未起解者，十月至正月終，及六月，俱停其發遣。若已至中途，初冬十月，經過州縣照常接遞，至十一月初一日方准停遣，俟次年二月轉解。如遇六月，照前停遣。倘抵配不遠，并發往東南省分各項人犯，有情願前進赴配者，取具本犯確供，一體起解，並將不行停遣緣由，移咨前途接遞，仍報刑部。惟雲南省並無盛暑嚴寒，各省解往軍流遣犯，已入該省邊境者，不必停遣。其起解之時，有情願前進者，亦照解往東南省分之例辦理。其軍流遣犯在配脱逃，例應解回原配，及改調他省者，雖遇隆冬盛暑，不准停遣。其民人在外省犯徒，例應遞回原籍發配之犯，若離籍在一千里外者，時遇隆冬盛暑，亦准停解。其起解及接遞州縣，如有將應行停解之犯而不停解，及將不應停解之犯擅行停解者，均交吏部照例議處。<inf>按：例内“其”字太多，似應修改。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡發遣人犯，酌定名數，分起解送。如案内人犯衆多，至五名以上者，每五名作一起，先後解送。至起解時，務必如法鎖銬，將年貌、鎖銬填註批内。接遞官必按批驗明，鎖銬完全，於批内註明“完全”字樣，鈐蓋印信，轉遞前途。倘解役人等有受賄開放者，計贓照枉法律治罪。若轉解之該地方官，因前途未曾鎖銬，不復行查，不補加鎖銬，聽其散行，將該地方官與前途未曾鎖銬官，均按罪犯輕重，交部分別議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡土蠻、猺獞、苗人讎殺劫虜，及聚衆捉人靴禁者，所犯係死罪，將本犯正法，一應家口、父母、兄弟、子姪，俱令遷徙。如係軍流等罪，將本犯照例枷責，仍同家口、父母、兄弟、子姪一併遷徙。係流官所轄者，發六百里外之土司安插。係土司所轄者，發六百里外之營縣安插。其兇惡未甚者，初犯照例枷責，姑免遷徙。若仍不改惡，將本人仍照原擬枷責，親屬、家口亦遷徙別地安插，仍嚴飭文武官稽查約束，出具印結，併年貌清册，於年底報部。如安插十年後，果能改惡遷善，有情願回籍者，查明咨報，准予回籍。若本犯併各家口，仍在安插地方行兇生事，照已徒已流而又犯罪律，再科後犯之罪。倘地方官不盡心約束，以致疏脱者，即將該管文武各官照例參處。其本犯審無別情，照例治以逃罪。如有生事不法情由，照平常遣犯逃後為匪例，分別治罪。至蠻獞頭目犯法，必根究勾引之人，審明確實，照誘人犯法律加等治罪，遇赦不宥。失察勾引之地方官，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、雲南、貴州苗人犯該徒流軍遣，仍照舊例枷責完結。其情節較重，或再犯不悛，將本犯照例折枷後，仍同家口各就土流所轄，一併遷徙安插。至苗人中有薙髪衣冠，與民人無別者，犯罪到官，悉照民例治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡苗疆地方，如軍流徒遣等内民人，有捏稱土苗，希圖折枷免徙者，事發之日，除按其本律治罪外，仍先於本地方枷號一個月，再行充發。其捏結之鄰保人等，照證佐不言實情律，減囚罪二等科斷。受賄重者，計贓以枉法論。如犯該斬絞者，亦令承審官於定案時，查取保鄰切實甘結存案。如有捏結，亦照例分別治罪。其失察官員，俱視本犯之罪，分別察議。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡土司有犯徒罪以下者，仍照例遵行外，其改土為流之土司，本犯係斬絞者，仍於各本省分別正法、監候。其家口應遷於遠省者，係雲南，遷往江寧；係貴州，遷往山東；係廣西，遷往山西；係湖南，遷往陝西；係四川，遷往浙江，在於各該省城安插。如犯軍流罪者，其土司併家口應遷於近省安插，係雲南、四川，遷往江西；係貴州、廣西，遷往安慶；係湖南，遷往河南，在於省城及駐劄提督地方分發安插。該地方文武各官不時稽查，毋許生事擾民出境。如疏縱土司本犯，及疏脱家口者，交部分別議處。其犯應遷之土司及伊家口，該督撫確查人數多寡，每親丁十口，帶奴婢四口，造具清册，一併移送。安插之省，仍具册并取該地方官並無隱漏印結，咨報刑部。其安插地方，每十口撥給官房五間，官地五十畝，俾得存養獲所，官地照例輸課，於每年封印前，將安插人口及所給房産數目造册，送戶部查核。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、各省遷徙土司，若本犯身故，該管地方即行文原籍該督撫，將該犯家口應否回籍之處，酌量奏聞，請旨定奪。其本犯身故無子，及雖有子而幼小者，其妻子並許回籍，不在此例。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、各省僉發軍流人犯，除廣西土司所屬地方不得撥發安置，並廣東瓊連二屬，及四川、湖南有苗民州縣，令解巡撫衙門，就地方情形通融派撥，不得與苗民聚處外，餘俱按照《軍流道里表》内應發省分，毋庸指定府州，悉聽該省督撫，按其所犯罪名，查照《軍流道里表》，酌量州縣大小遠近、在配軍流多寡，均匀撥發。起解省分，預行咨明應發省分督撫，先期定地，飭知入境首站州縣，隨到隨發。其解犯兵牌内，填明“解赴某省，入境首站某州縣，遵照定地，轉解配所，投收申繳”字樣。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、各省民人流寓在京、在外，犯該軍流徒罪，並免死減等之犯，其有應追銀兩，訊明本犯原籍有産可賠者，移查明確，將該犯解回原籍，追銀完交後，照應配地方發配，將所完銀兩移交犯事地方，分別給主。如無應追銀兩，或贓項已經追完，及移查原籍並無産業者，徒犯即在犯事地方定地充徒，軍流人犯於犯事地方，按本犯原籍應配地方，起解發配。若計原籍應配之地，即係該犯流寓之所，令各該督撫，按所犯應流、應充軍道里遠近，分別改發，仍迴避原籍相近之地。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、民人在京犯該徒罪者，順天府尹務於離京五百里州縣定地充配。至外省徒罪人犯，該督撫於通省州縣内，核計道里遠近，酌量人數多寡，均匀酌派，俱不拘有無驛站，交各州縣嚴行管束，俟徒限滿日，釋放回籍安插。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、奉天所屬民人，有犯軍流徒罪者，俱照各省民人犯罪例，一體問發，均不准折枷完結。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、奉天省應發黑龍江等處人犯，即由盛京刑部、奉天府，按照人數多寡，定地刺字，徑交盛京兵部發遣。至外省應發黑龍江等處人犯，該督撫飭屬徑行解往，均無庸解赴在京刑部轉發。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、奉天、寧古塔、黑龍江等處，有犯枷責發遣者，令該將軍等查明，或係另戶滿洲，或係奴僕，逐一聲明，送部照例枷責。滿日咨送兵部，將另戶滿洲發直隸、江寧、山西、山東、河南、甘肅、西安、寧夏、涼州、荊州、杭州、成都、福建、廣東等處滿洲駐防之省城當差。若奴僕，亦發直隸等省，給滿洲駐防之兵丁為奴。其同案之犯，不得共發一處。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、在京滿洲另戶旗人，於逃走後，甘心下賤，受雇傭工，不顧顏面者，即銷除旗檔，發遣黑龍江等處，嚴加管束，毋庸撥派當差，轉令得食餉養贍。其逃後訊無受雇庸工、甘心下賤情事者，仍依本例辦理。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、發遣伊犁、烏魯木齊並吉林、黑龍江等處人犯，該將軍、都統等務酌量所屬各地方大小，均匀派撥，分別安插。於每年十月截數，將該處一年内發到遣犯名數，同節年問發到配遣犯，現存共計若干名，並該處安插遣犯有無脱逃，及已未拿獲各數目，詳細聲敘，咨報軍機處、刑部，均限十二月初旬咨齊，照例彙奏。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、曾為職官及進士、舉貢、生員、監生，并職官子弟，犯該發遣烏魯木齊、黑龍江等處，如只係尋常過犯，不致行止敗類者，發往當差。其應發駐防者，亦改發烏魯木齊當差。若係黨惡窩匪，卑污下賤者，俱照平人一例發遣為奴。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、文武員弁犯徒，及總徒四年、准徒五年者，即在犯事地方定驛發配，俟年限滿日，釋放回籍。其有應折枷號、鞭責者，仍照例辦理。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、發遣新疆及黑龍江、吉林等處效力官犯，如從前所犯僅止革職，及由徒杖等罪加重發遣者，到戍後已滿三年，聽該將軍、都統及各該處辦事大臣具奏，奉旨准其釋回者，即令回旗、回籍。若原犯軍流，從前加重改發者，定限十年期滿，該將軍等遵例奏聞。如蒙允准，亦即令各回旗籍，毋庸仍照原犯軍流，再行發配。若三年、十年期滿，具奏奉旨再留幾年者，俟所留年限滿日，即行照例釋回，不必復奏。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、八旗另戶正身，及曾為職官，發遣黑龍江、吉林及烏魯木齊等處者，俱當差；係家奴，發遣為奴。至八旗逃人匪類，發遣黑龍江、吉林、寧古塔者，令該將軍酌量各該處所屬地方大小，分發安插，嚴行約束。如有不知改悔，即銷除旗檔，照例報部，改發雲貴、兩廣等處，令地方官與民人一體嚴加管束。仍將每年有無改發之處，於年終咨報軍機處、刑部，會核彙奏。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、滿洲、蒙古、漢軍發往新疆人犯，除罪犯寡廉鮮恥，削去旗籍者，應照民人一體辦理外，其餘發往種地當差之犯，係滿洲、蒙古旗人，如原犯軍流者，定限三年，免死減等者，定限五年，果能改過安分，即交伊犁駐防處所，編入本地丁册，挑補駐防兵丁，食糧當差。係漢軍人犯，照民人分定年限，入於彼處綠營食糧。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、八旗及各省駐防正身旗人，有犯喫酒行兇者，如係平日安分，偶爾醉鬧，並無兇惡情状，該將軍、都統按例自行責懲。若屡次酗酒行兇滋事，怙惡不悛，該管佐領呈報將軍、都統，查明滋事實蹟，送部審實，再行發遣吉林、黑龍江等處當差。如違例任意擅送，及藉端陷害者，將呈送不實之該管各官交部議處。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、凡下五旗包衣人，經該王門上送部發遣者，由部核准，即咨送兵部，轉發打牲烏喇。其因公事犯罪，應發遣者，仍酌發黑龍江等處。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、各旗將家奴喫酒行兇、送部發遣者，令該旗都統確查，用印文送部發遣。如將應行發遣之奴，該旗故為留難，不行送部者，許伊主赴部遞呈。該部審明，應行發遣者發遣，將留難官員交部查議。至於行止不端之人，欲行占奪家人妻女，捏以喫酒行兇送部者，不准發遣，交與該佐領，將伊妻室子女轉賣，身價給主。倘被賣之後，捏告原主，希圖報復者，仍照誣告家長律治罪。其各省將軍處，有送家奴喫酒行兇發遣者，該將軍審明，照此遵行。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、新疆及内地遇有為奴之額魯特、土爾扈特、布魯特回子等酗酒生事，犯該發遣者，俱發往煙瘴地方。如係新疆犯事，解交陝甘總督，定地轉發。若在内地有犯，即由該督撫定地解往，俱交與該營鎮協，在兵丁内揀選力能管束之人，賞給為奴，嚴加管束。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡發往熱河之員，於解到日，即由該都統奏明派在何處當差。至三年期滿，亦分別具奏請旨。若有事故者，隨時附奏。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、發遣回城為奴人犯，先行酌給印房各章京、筆帖式等役使。該章京等於卸任時列入交代，不准攜回本旗。俟撥給章京等足敷役使，再分給大小伯克為奴，毋庸分給小回子，以免拖累。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、回民除犯該尋常軍流，尚無兇惡情状者，仍按表酌發外，如有結夥三人以上，執持兇器傷人，並搶奪數在三人以下，審有糾謀持械、逞強情状者<inf>按：此句可刪</inf>，俱實發雲貴、兩廣極邊煙瘴充軍。至籍隸煙瘴之雲貴、兩廣四省回民，如犯前項兇毆糾搶等情，仍照定例，於隔遠煙瘴省分，互相調發，俱不得編發甘肅等省回民聚集之地。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、發往伊犁、烏魯木齊等處遣犯，如在配安分，復能將該處脱逃遣犯拿獲者，除逃遣照例辦理外，其獲犯之遣犯，無論當差、為奴，不拘年限，准為彼處之民，不准回籍。若為民後，又能拿獲逃人，即准其回籍。其在廠在配年滿為民遣犯，有能拿獲逃遣者，亦准回籍。倘逃犯力壯，一人不能緝拿者，止許添一人幫拿，概不得過二人。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、凡由新疆條款改發雲貴、兩廣煙瘴地方人犯，無論在四千里内外，均編發有煙瘴省分安置。其籍隸煙瘴之雲南、貴州、廣東、廣西四省應發煙瘴人犯，應於隔遠煙瘴省分調發。廣東省與雲南省互調，廣西省與貴州省互調。至不足四千里，鄰近煙瘴之湖南、福建、四川三省應發煙瘴人犯，湖南省發往雲南，福建省發往貴州，四川省發往廣東。其餘各省，有距煙瘴省分較遠者，如奉天府屬應發煙瘴人犯，編發廣西、貴州二省；甘肅之甘州、涼州、西寧、安西、寧夏等府，及肅州各屬應發煙瘴人犯，編發雲南、貴州二省，均解交各該巡撫衙門，酌撥安置。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch">一、發往伊犁、烏魯木齊等處為奴人犯，令該管大臣均匀酌撥與察哈爾兵丁及種地兵丁為奴。如察哈爾兵丁係永遠屯駐者，發給人犯即永遠為奴。其種地兵丁，給與為奴人犯，如在烏魯木齊以内者，聽陝甘總督酌量分發。在烏魯木齊以外者，聽伊犁、烏魯木齊大臣酌量分發。俱於派撥之時，令該管官將某犯給與某營兵丁之處，詳記檔案。至換班時，交代與接班兵丁為奴。或該兵丁等撤回内地，及調往他所，並無接班之人，亦令該管官將該犯等另行撥給附近種地兵丁，隨同力作。</content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、派往烏魯木齊、伊犁等處換班種地滿漢屯兵，遇有脱逃，除依現行之例，按照初次、二次投回拿獲，分別辦理外，從新留屯五年，折磨差使。如果別無過犯，該處辦事大臣查明，准其回籍。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、犯罪發往伊犁等處種地人犯，如年老力衰，不能耕種納糧者，令該將軍等酌量該犯年力，應當差使，責令承充官給與半分口糧，以資養贍，仍令該管處管束。</content>
                        <content lang="en"/>
                        <content lang="fr"/>
                    </li>
                    <li id="33">
                        <content lang="ch">一、民人發往伊犁、烏魯木齊等處為奴遣犯，如在配安分，已逾十年者，止令永遠種地，不准為民。若發往當差遣犯，果能悔過悛改，定限五年，編入該處民戶册内，給地耕種納糧，俱不准回籍。其有到配後，呈請願入鉛鐵等廠效力捐資者，除奉特旨發遣為奴，及有關大逆、緣坐發遣為奴，並叛案干連邪教會匪，及臺灣聚衆搶奪殺人、放火為從各項人犯，俱不准做工幫捐外，其餘無論當差、為奴，罪由輕重，咨部記檔，准其入廠。設日久怠惰滋事，隨時懲治逐出。若果能始終實心悔過，入廠五年期滿，俱准其為民，改入該處民戶册内。查係當差人犯，再效力十年，准其回籍；為奴人犯，詳核原犯罪由，罪重者不准留廠，報部核覆，再加十二年，如果始終效力奮勉，准其回籍。</content>
                        <content lang="en"/>
                        <content lang="fr"/>
                    </li>
                    <li id="34">
                        <content lang="ch">一、烏魯木齊等處安插兵民犯軍流者，除照例折責外，仍留烏魯木齊，照發往種地人犯分給屯鄉，與種地兵丁一體種地納糧。倘復有滋事脱逃等情，枷號兩個月，改給烏魯木齊兵丁為奴。犯該徒罪者，照犯罪免發遣折枷例，加一等折枷，免其充徒，係民，仍令種地；係兵，交地方官指給地畝，耕種納糧。其換班綠旗兵丁，及内地貿易商民，於新疆地方，犯至軍流之罪者，俱解回内地，各按犯籍定地發配。若犯該徒罪者，係換班綠旗兵丁，仍留該處，不給口糧，在種地處效力，照應徒年限扣算，滿日再行發回；係内地民人，仍解回内地，照例辦理。</content>
                        <content lang="en"/>
                        <content lang="fr"/>
                    </li>
                    <li id="35">
                        <content lang="ch">一、賞給為奴人犯，除例應賞給功臣之人外，其發往黑龍江、吉林及各省駐防為奴者，先儘未有遣奴之官員分給，每員不得過二名；再盡未有遣奴之兵丁分給，每兵只給一名。其賞給將軍、副都統之處，永行停止。</content>
                        <content lang="en"/>
                        <content lang="fr"/>
                    </li>
                    <li id="36">
                        <content lang="ch">一、各處永遠枷號人犯，於枷示已逾十年後，即咨明刑部彙題，分別發遣。若該犯原擬本係死罪，並應發新疆者，發往伊犁。如原擬係應發黑龍江等處者，發往烏魯木齊。其原擬軍流以下者，旗人發往黑龍江等處當差，民人實發雲貴、兩廣極邊煙瘴充軍。如係新疆地方犯事者，即照新疆等處互相調發之例辦理。俱令配所各官，嚴加管束。倘在配、在途乘間脱逃，除發煙瘴人犯照例加等改發外，餘俱用重枷枷號三個月、杖一百發落。若犯行兇擾害情事，仍按其所犯之罪，照例問擬。</content>
                        <content lang="en"/>
                        <content lang="fr"/>
                    </li>
                    <li id="37">
                        <content lang="ch">一、凡發往軍臺效力廢員，三年期滿，臺費全數繳完者，由軍臺都統抄録獲罪原案，具奏請旨。如不能完繳臺費者，文職州縣以上，武職都司以上，均由兵部行文各旗籍任所查明，委係赤貧，具結到部。兵部知照軍臺都統，該都統即抄録獲罪原案，並聲明無力完繳臺費，將該廢員再行留臺五年緣由，具奏請旨。如能於留臺五年限内完繳者，准該都統隨時具奏請旨釋回。倘有隱匿、寄頓情弊，發往烏魯木齊，永遠充當苦差。其文職佐雜、武職守備以下各員弁，不能完繳臺費者，於期滿之日，例應杖一百、徒三年。仍令該都統抄録獲罪原案，聲明不能完繳臺費，例應改擬杖徒緣由，具奏請旨。此内有仰邀特恩釋回者，兵部行文該都統，將其釋回。其照例改為杖徒者，行文該都統，將旗員解交刑部照例辦理，漢員解交各該原籍督撫，定驛充徒。</content>
                        <content lang="en"/>
                        <content lang="fr"/>
                    </li>
                    <li id="38">
                        <content lang="ch">一、凡内地回民犯罪應發回疆，及回民在新疆地方犯至軍流，例應調發回疆者，俱實發雲貴、兩廣極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="39">
                        <content lang="ch">一、發遣新疆廢員，派令管理鉛鐵等廠，該將軍都統等詳核案情輕重，摘敘原犯罪由，報部核覆。情罪較重者，不准管理。其情節較輕之員，准其管理。俟兩年期滿，如果妥協，除原犯徒杖，例止三年奏請者，毋庸置議外，其原犯軍流，例應十年奏請者，准其於十年之内，酌減三年，奏聞請旨。如蒙允准，即令各回旗籍。</content>
                        <content lang="en"/>
                        <content lang="fr"/>
                    </li>
                    <li id="40">
                        <content lang="ch">一、發遣回疆各犯，除僅止在配不服拘管者，即令該管大臣酌量懲治外，若實係在配酗酒滋事，怙惡不悛，難於約束者，改發巴里坤，充當折磨差使。如改發之後復行滋事，初犯枷號三個月，再犯枷號一年，三犯永遠枷號。</content>
                        <content lang="en"/>
                        <content lang="fr"/>
                    </li>
                    <li id="41">
                        <content lang="ch">一、新疆各城駐劄官員、兵丁之跟役，如有酗酒滋事，在烏魯木齊一帶者，發往伊犁等處；在伊犁一帶者，發烏什、葉爾羌等處；在烏什各城者，發往伊犁等處，交與該將軍等，在駐防官兵内揀選力能管束之人，賞給為奴。若發遣之後仍不悛改，復行酗酒者，在配所用重枷枷號三個月，杖一百，發落至新疆等處。綠營兵丁有犯喫酒行兇，如平日安分，偶爾醉鬧，尚無兇惡情状者，該將軍都統等自行責革。若屡次酗酒行兇，怙惡不悛者，審明屬實，即照跟役酗酒滋事例擬發，視其情罪輕重，量為酌定，輕者當差，重者給官兵為奴。</content>
                        <content lang="en"/>
                        <content lang="fr"/>
                    </li>
                    <li id="42">
                        <content lang="ch">一、凡新疆條款内改發雲貴、兩廣煙瘴地方人犯，仍照舊例實發煙瘴外，其本例應發四省煙瘴地方充軍人犯，均以極邊四千里為限。按照《五軍道里表》内應發省分，解交巡撫衙門，均匀酌發，充當苦差<inf>按：此句似應刪除</inf>，照例分別刺字。如有脱逃，亦各照本例分別治罪。</content>
                        <content lang="en"/>
                        <content lang="fr"/>
                    </li>
                    <li id="43">
                        <content lang="ch">一、新疆烏魯木齊等處在配遣犯，令該管官將每遣犯十名酌設散遣頭一名，每散遣頭十名，酌設總遣頭一名，即於在配各遣犯内，選擇充當，責令管束，並令各總遣頭出具連環保結互保。遇有遣犯脱逃，除主守之兵丁及專管之員弁仍照例辦理外，即將應管之散遣頭亦照主守之例一體問擬，總遣頭酌減一等治罪。如散遣頭有脱逃情事，即將應管之總遣頭亦照主守例治罪。倘總遣頭有脱逃情事，即將互保之總遣頭亦各照主守例治罪。如其所管遣犯三年内並無一名脱逃滋事者，散遣頭准在該處為民。如散遣頭三年内並無一名脱逃滋事者，總遣頭准在該處為民。總遣頭或有事故，即在散遣頭内挑充。該遣頭等如有故意凌虐情事，即嚴行懲治，並將總散遣頭及所管遣犯，俱造具花名清册，報明將軍、都統，並送部備核。</content>
                        <content lang="en"/>
                        <content lang="fr"/>
                    </li>
                    <li id="44">
                        <content lang="ch">一、應發各省駐防，給官員、兵丁為奴之犯，仍由兵部覈計該犯原籍及犯事地方道里，俱在四千里以外，均匀酌發。</content>
                        <content lang="en"/>
                        <content lang="fr"/>
                    </li>
                    <li id="45">
                        <content lang="ch">一、停發新疆，改發内地人犯，如竊盜滿貫擬絞，秋審緩決一次者，竊盜三犯，贓至五十兩以上，秋審緩決一次者，行竊軍犯在配復行竊者，三次犯竊，計贓五十兩以下至三十兩<inf>按：四條俱煙瘴軍</inf>並三十兩以下至十兩者<inf>按：邊遠軍</inf>，竊贓數多，罪應滿流者<inf>按：附近軍</inf>，積匪猾賊<inf>按：煙瘴軍</inf>、竊盜臨時拒捕，傷非金刃，傷輕平復者<inf>按：邊遠軍</inf>，搶奪傷人，傷非金刃，傷輕平復者<inf>按：煙瘴軍</inf>，發掘他人墳塚，見棺槨為首<inf>按：近邊軍</inf>及開棺見屍為從者<inf>按：近邊軍，同治九年改絞候</inf>，回民行竊，結夥三人以上，執持繩鞭器械者<inf>按：煙瘴軍</inf>，搶奪金刃傷人，及折傷下手為從者<inf>按：邊遠軍</inf>，子孫犯姦盜，致縱容之父母自盡者，察哈爾等處牧丁偸賣牲畜，及宰食並作為私産者，偸參為從人犯，誣扳良民為財主及頭目者<inf>按：三條俱煙瘴軍</inf>，發功臣家為奴人犯，伊主不能養贍者<inf>按：駐防為奴</inf>，殺一家三四命以上案内兇犯之子年十六歲以上，實無同謀加功者，奪犯殺差案内隨同拒捕，未經毆人成傷者，賊犯<inf>按：例文並非賊犯</inf>殺死捕役案内未經幫毆成傷者<inf>按：三條俱四千里</inf>，調姦未成，和息後因人恥笑，其夫與父母親屬及本婦復追悔自盡，致死二命者<inf>按：邊遠軍</inf>，兇徒因事忿爭，執持軍器毆人至篤疾者<inf>按：近邊軍</inf>，強盜窩主造意不行又不分贓者<inf>按：四千里，同治九年改新疆為奴</inf>，殺一家三四命以上案内，兇犯之妻女實無同謀加功，並被殺之家未至絶嗣，兇犯之子年在十五歲以下者<inf>按：附近軍</inf>，姦婦抑媳同陷邪淫，致媳情急自盡者，盛京旗下家奴為匪，逃走至二次者<inf>按：二條俱駐防為奴</inf>，前項人犯，從前已照原例應配地方充發，在配為匪脱逃者，以上二十六項人犯，俱各照本例，改定地方充發，面刺“改發”字樣；應刺事由者，仍刺事由。如有在配、在途脱逃，照本例加二等調發。</content>
                        <content lang="en"/>
                        <content lang="fr"/>
                    </li>
                    <li id="46">
                        <content lang="ch">一、逃人續供之窩家，提來審明，又屬誣扳，如年力強壯者，改發烏魯木齊等處，分別種地為奴。移住拉林閑散滿洲，有犯二次逃走者，發往伊犂等處，充當折磨差使。派往各省駐防滿洲兵丁，臨行及中途脱逃被獲者，發往伊犁，充當步甲苦差，俱照例面刺“外遣”字樣，毋庸僉妻遣發。如有情願攜帶者，不准官為資送。倘在配、在途脱逃，並不服拘管者，獲日在配所用重枷枷號三個月，杖一百，折責發落，毋庸即行正法。若越獄脱逃，仍照軍流越獄本例辦理。</content>
                        <content lang="en"/>
                        <content lang="fr"/>
                    </li>
                    <li id="47">
                        <content lang="ch">一、應行發遣黑龍江、吉林等處人犯，除宗室、覺羅、太監，並八旗另戶正身<inf>按：此京旗也</inf>、各省駐防正身旗人<inf>按：此外省也</inf>及民人曾為職官<inf>按：此應發新疆者</inf>，暨舉貢、生員、監生<inf>按：彼條有“進士”二字，此處似係遺漏</inf>，或職官子弟等項，仍照原例發往<inf>按：此謂按例應發吉林等處者</inf>。其前項内應發新疆烏魯木齊等處者<inf>按：此例發新疆者</inf>，亦改發黑龍江、吉林等處，分別當差、為奴，交該將軍均匀酌撥安插。其餘應發黑龍江為奴條例内，如閩省不法棍徒私充客頭，包攬過臺，引誘偸渡之人，中途謀害未死，為從同謀者；夥衆將良人子弟搶去，強行雞姦，餘犯擬遣者；開窯誘取婦人子女，勒賣為從者；夥衆強搶犯姦婦女已成，為首者；強姦犯姦婦女已成，致本婦羞愧自盡者；輪姦良人婦女已成案内餘犯，同謀未經同姦者；因而殺死本婦，同謀並未下手，又未同姦者；致本婦自盡，同謀未經同姦者；輪姦良人婦女未成，為首者；因而殺死本婦，為從未經下手者；致本婦自盡，為從者；輪姦犯姦婦女已成，為首者；因而殺死本婦，同姦並未下手者；致本婦自盡，為從同姦者；輪姦犯姦婦女未成，因而殺死本婦，係毆殺，幫同下手者；致本婦自盡，為首者；強姦十二歲以下幼女、幼童未成者；奴及雇工人調姦家長之母與妻女，未成者，共十八條，俱改為實發雲貴、兩廣極邊煙瘴充軍，無庸以足四千里為限，面刺“改發”二字。如在配脱逃被獲，用重枷枷號三個月。倘在配滋事，及逃後行兇為匪，並拿獲時有拒捕者，俱照平常遣犯治罪。</content>
                        <content lang="en"/>
                        <content lang="fr"/>
                    </li>
                    <li id="48">
                        <content lang="ch"> 一、應發駐防為奴人犯，除例内載明各條外，其隨征兵丁在軍營私自潛逃，分別軍務已未告竣投首，及患病、受傷，迷失路徑，查非有心脱逃，在軍務告成後拿獲者；隨征跟隨餘丁偸盜馬匹、軍器及衣服、銀兩，潛逃投首，照兵丁投首，按軍務已未告竣分別問擬者<inf>按：此上二條已纂例</inf>；觸犯祖父母、父母發遣，免罪釋回後，再有觸犯，復經呈送者；反逆案内，其子孫無論已未成丁，實係不知謀情者；其餘律應緣坐男犯，並非逆犯子孫，年在十六歲以上者；私鑄銅錢十千以上，或不及十千，而私鑄不止一次，為從及知情買使者；私鑄銅錢不及十千，匠人及為首者；熔化些須鉛斤，鑄錢不及十千，匠人及為首者，共八條，俱改發駐防給官兵為奴，面刺“改發”二字。如有不服伊主管束，及脱逃滋事，仍按遣犯本例問擬。</content>
                        <content lang="en"/>
                        <content lang="fr"/>
                    </li>
                    <li id="49">
                        <content lang="ch">一、應發新疆及回城、烏魯木齊等處條例内，如一切左道異端，煽惑人民，為從者；傳習白陽、白蓮、八卦等邪教案内為從，年未逾六十，及年逾六十而有傳徒情事者；造讖緯妖書、妖言，傳用惑人，不及衆者；用藥迷人，甫經學習，雖已合藥，即行敗露，或被迷人知覺未受累者；各項教會名目，並無傳習咒語，但供有飄高老祖及拜師授徒者；用藥迷人，已經得財，其餘為從者；老瓜賊内，傳授技藝，跟隨學習之人，未同行者；用藥及一切邪術迷拐幼小子女，為從者，共八條，均暫行監禁，俟新疆道路疏通，再行照例發往。其強盜及響馬強盜，傷人未得財，為從者；未得財又未傷人，為首者；強盜傷人，傷輕平復，事未發自首，及行劫數家，止首一家者；洋盜案内投回自首，照強盜自首問擬發遣者；拿獲盜犯之眼線，曾為夥盜悔罪，五日内指獲同伴者；船戶、店家圖財害命，同謀不行，事後分贓者；聚衆不及十人，數在三人以上，持械搶奪，為從者糾衆發塚起棺，索財取贖，跟隨同行，在場瞭望，及未得財，為從者；共謀為盜，因患病及別故不行，事後分贓者；強盜窩主造意不行又不分贓，及存留二人者；窩線不上盜，又未得財，但為賊探聽事主消息，通線引路者，共十一條，俱改發極邊煙瘴充軍，仍以足四千里為限，到配後鎖帶鐵桿、石礅二年。四川等省匪徒，在場市人煙輳集之所，横行搶劫，糾夥不及五人者；在野攔搶四人以上至九人者；糧船水手搶奪案内殺人，未經幫毆成傷，及聚衆互毆，藏有火槍、擡槍者；山東省匪犯聚衆持械，結捻結幅，搶奪得贓，數至四十人以上，被脅同行，及四十人以下、十人以上為從，並聚衆搶奪未得財者；捉人勒贖，將被捉之人拒殺、毆殺，為從幫毆，傷非金刃，又非折傷者；將被捉之人幫同凌虐，及雖無凌虐而助勢逼勒，致令自盡者；聚衆拒殺兵役為從，傷非金刃又非折傷者；傷人未死為從，刃傷及折傷以上者；審無凌虐重情，止圖利關禁勒贖，為首者；洋盜案内，知情接買盜贓三次以上者；豫省並安徽等處兇徒，結夥聚衆十人以上，執持器械，無論曾否傷人者；聚衆十人以上搶奪，被脅同行者；廣東省匪徒捏造圖記、紙單名色，夥衆三人以上，帶有鳥槍刀械，未得財為首，並未帶鳥槍刀械，亦未恃強虜掠，但係嚇詐得財為首，及為從二次並二次以上者；廣東、廣西二省姦徒窩藏匪類，關禁勒贖者，共十四條，亦照前改發，到配後鎖帶鐵桿、石礅一年。如有在配滋事犯法，及乘間脱逃，在逃後另犯不法情事，除強盜等項例應正法，及另犯事應斬絞者照例辦理外，其因罪無可加，例止枷責之犯，即照烏魯木齊地方遣犯例，覈其所犯事由，如係軍流徒罪，鎖帶鐵桿、石礅二年；如係笞杖等罪，鎖帶鐵桿、石礅一年。果能安分，限滿開釋，交地方官嚴加管束。釋放後仍不悛改，再鎖帶一年。倘仍怙惡不悛，即令永遠鎖帶。此外例内載明應發新疆烏魯木齊等處者，俱改發極邊足四千里充軍，係酌撥種地當差人犯，到配後加枷號三個月；係為奴人犯，到配後加枷號六個月。其原例應加枷號者，仍遞加枷號。如在配脱逃被獲為奴人犯，用重枷枷號三個月；當差人犯，亦加枷號三個月。倘在配滋事，及逃後行兇為匪，並拿獲時有拒捕者，俱照平常遣犯治罪。以上各犯應刺字者，如係強盜等項脱逃，例應正法者，面刺“改遣”二字，餘俱刺“改發”二字，俟新疆道路疏通，再行查明，分別核辦。</content>
                        <content lang="en"/>
                        <content lang="fr"/>
                    </li>
                    
                    
                </lu>
                
                <lu id="46">
                    <title lang="ch">Chongjun difang 充軍地方</title>
                    <title lang="en"/>
                    <title lang="fr"/>
                    <content lang="ch">凡問該充軍者，附近發二千里，近邊發二千五百里，邊遠發三千里，極邊煙瘴俱發四千里。定地發遣充軍人犯，在京兵部定地，在外巡撫定地，仍抄招知會兵部。
                        直隸布政司府，分發山東<inf>附近</inf>、山西<inf>附近、近邊</inf>、江南<inf>附近、近邊、邊遠</inf>、湖廣<inf>附近、近邊、邊遠</inf>、陝西<inf>附近、近邊、邊遠、極邊</inf>、浙江<inf>近邊、邊遠、極邊</inf>、江西<inf>極邊</inf>、廣東<inf>煙瘴</inf>地方。
                        江南布政司府，分發湖廣<inf>附近</inf>、山東<inf>附近、近邊</inf>、浙江<inf>附近、近邊</inf>、陝西<inf>附近、近邊、邊遠、極邊</inf>、直隸<inf>附近、近邊、邊遠</inf>、山西<inf>近邊、極邊</inf>、廣東<inf>邊遠、極邊、煙瘴</inf>地方。
                        山東布政司府，分發登州府<inf>附近</inf>、直隸<inf>附近、近邊</inf>、江南<inf>附近、近邊、邊遠</inf>、山西<inf>附近、近邊、邊遠</inf>、浙江<inf>附近、近邊、邊遠、極邊</inf>、陝西<inf>近邊、邊遠、極邊</inf>、廣東<inf>煙瘴</inf>地方。
                        山西布政司府，分發山東<inf>附近、近邊</inf>、江南<inf>附近、近邊、邊遠</inf>、陝西<inf>附近、近邊、邊遠、極邊</inf>、湖廣<inf>附近、近邊、邊遠、極邊</inf>、浙江<inf>邊遠、極邊</inf>、江西<inf>邊遠</inf>、廣東<inf>極邊、煙瘴</inf>地方。
                        河南布政司府，分發山東<inf>附近</inf>、山西<inf>附近、近邊</inf>、湖廣<inf>附近、近邊</inf>直隸<inf>附近</inf>、江南<inf>附近、近邊、邊遠、極邊</inf>、陝西<inf>附近、近邊、邊遠、極邊</inf>、浙江<inf>附近、近邊、邊遠、極邊</inf>、廣東<inf>邊遠、極邊、煙瘴</inf>地方。
                        陝西布政司府，分發寧夏衛、河州衛<inf>附近</inf>、直隸<inf>附近</inf>、山西<inf>附近</inf>、本都行都司<inf>附近、近邊、邊遠</inf>、山東<inf>附近、近邊、邊遠、極邊</inf>、湖廣<inf>附近、近邊、邊遠、極邊</inf>、江南<inf>近邊、邊遠、極邊</inf>、廣東<inf>邊遠、極邊、煙瘴</inf>地方。
                        浙江布政司府，分發江南<inf>附近、近邊、邊遠</inf>、山東<inf>附近、近邊、邊遠</inf>、湖廣<inf>附近、近邊、邊遠</inf>、直隸<inf>近邊、遠邊、極邊</inf>、山西<inf>極邊</inf>、陝西<inf>極邊</inf>、廣東<inf>煙瘴</inf>地方。
                        江西布政司府，分發山東<inf>附近</inf>、浙江<inf>附近</inf>、湖廣<inf>附近、近邊</inf>、廣東<inf>附近、近邊、邊遠</inf>、直隸<inf>近邊、邊遠、極邊</inf>、山西<inf>極邊</inf>、陝西<inf>極邊</inf>、四川<inf>極邊</inf>地方。
                        湖廣布政司府，分發襄陽府<inf>附近</inf>、江西<inf>附近、近邊</inf>、浙江<inf>附近、近邊、邊遠</inf>、四川<inf>附近、邊遠</inf>、江南<inf>附近、近邊、邊遠、極邊</inf>、山西<inf>附近、近邊、邊遠、極邊</inf>、陝西<inf>附近、近邊、邊遠、極邊</inf>、直隸<inf>近邊、邊遠</inf>、廣東<inf>附近、近邊、邊遠、極邊、煙瘴</inf>地方。
                        福建布政司府，分發浙江<inf>附近</inf>、江西<inf>附近</inf>、江南<inf>附近、近邊、邊遠</inf>、廣東<inf>附近、近邊、邊遠</inf>、湖廣<inf>附近、極邊</inf>、山東<inf>近邊、邊遠、極邊</inf>、直隸<inf>邊遠、極邊</inf>、四川<inf>極邊</inf>地方。
                        廣東布政司府，分發潮州府<inf>附近</inf>、湖廣<inf>附近、近邊、邊遠、極邊</inf>、山西<inf>極邊</inf>、四川<inf>極邊</inf>、山東<inf>極邊</inf>地方。
                        廣西布政司府，分發江西<inf>附近、近邊、邊遠</inf>、湖廣<inf>附近、近邊、邊遠</inf>、四川<inf>近邊、邊遠、極邊</inf>、山西<inf>極邊</inf>、陝西<inf>極邊</inf>、浙江<inf>極邊</inf>、廣東<inf>附近、近邊、邊遠、極邊、煙瘴</inf>地方。
                        四川布政司府，分發越巂衛<inf>附近</inf>、陝西<inf>附近、近邊、邊遠、極邊</inf>、湖廣<inf>附近、近邊、邊遠、極邊</inf>、江南<inf>近邊、邊遠、極邊</inf>、山西<inf>極邊</inf>浙江<inf>極邊</inf>、廣東<inf>近邊、邊遠、極邊、煙瘴</inf>地方。
                        貴州布政司府，分發四川<inf>附近</inf>、江西<inf>附近、近邊</inf>、湖廣<inf>附近、近邊</inf>、陝西<inf>附近、近邊、邊遠、極邊</inf>、江南<inf>近邊、邊遠、極邊</inf>、浙江<inf>近邊、邊遠、極邊</inf>、山西<inf>極邊</inf>、廣東<inf>附近、近邊、邊遠、極邊、煙瘴</inf>地方。
                        雲南布政司府，分發廣東<inf>附近、近邊，邊遠、極邊、煙瘴</inf>、湖廣<inf>近邊、邊遠</inf>、陝西<inf>邊遠、極邊</inf>、江西<inf>極邊</inf>地方。
                        
                    </content>
                    <li id="1">
                        <content lang="ch">一、凡各省充軍人犯，該州縣仍註軍籍當差，以該州縣為專管，該府為統轄。如有脱逃疏縱，將該府州縣職名題參。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、奉天、直隸不便安插軍流罪犯，嗣後各省軍流，均按照《五軍道里表》及《三流道里表》分別等次，改發別省。其應發奉天、直隸府州等處，永行停止。</content>
                        <content lang="en"/>
                        <content lang="fr"/>
                    </li>
                </lu>
                </men>
        </bu>
        <bu id="2">
            <title lang="ch">Lilü 吏律</title>
            <title lang="en"></title>
            <title lang="fr"></title>
            <men id="7">
                <title lang="ch">Lilü yi zhizhi 吏律一職制</title> 
                <title lang="en"></title>
                <title lang="fr"></title>
                <lu id="47">
                    <title lang="ch">Guanyuan xiyin 官員襲廕</title>
                    <title lang="en"/>
                    <title lang="fr"/>
                    <content lang="ch">凡文武官員應合襲廕者，並令嫡長子孫襲廕。如嫡長子孫有故<inf>或有亡歿疾病、姦盜之類</inf>>，嫡次子孫襲廕。若無嫡次子孫，方許庶長子孫襲廕。如無庶出子孫，許令弟姪應合承繼者襲廕。若庶出子孫及弟姪不依次序，攙越襲廕者，杖一百、徒三年。<inf>仍依次襲廕。</inf>○其子孫應承襲廕者，<inf>本宗及本部各官保勘明白</inf>>移文<inf>該部</inf>奏請承襲支俸。如所襲子孫年幼，候年一十八歲，方預朝參公役。如委絶嗣，無可承襲者，准令本人妻小依例關請俸給，養贍終身。若將異姓外人乞養為子，瞞昧官府，詐冒承襲者，乞養子杖一百，發邊遠充軍。本家所關俸給，<inf>事發</inf>截日住罷。他人教令<inf>攙越、詐冒</inf>者，並與犯人同罪。○若當該官司知<inf>其攙越、詐冒</inf>而聽行，與同罪，不知者不坐。<inf>若受財扶同保勘，以枉法從重論。</inf></content>
                    <li id="1">
                        <content lang="ch">一、武臣出征受傷，分別等第給賞。陣亡者按品予恤，並給世職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、武職守城失機，貽患邊方，及臨陣退怯者，俱不准襲。有犯不孝，致典刑者，取祖父次子孫襲職，本犯子孫不許。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、世職有犯人命、失機、強盜實犯死罪，及免死充軍，不分已決、已遣、監故，并脱逃、自盡，本犯子孫俱不准承襲。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、世職官亡故，戶無承襲，其父母<inf>繼母、生母</inf>在者，給半俸終身。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡世職官物故，無承襲之人，官册註銷者，如無父母，其妻亦給半俸終身。無妻者，查原立職之官有親生母，亦給半俸。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡世襲官員，如有因罪革退，例不准本犯子孫承襲者，其世職與親兄弟承襲。若無親兄弟，即襲與兄弟之子孫。若無親兄弟及兄弟之子孫，竟至除革者，無論官之大小，俱將原立勲績之處與被罪緣由，及原立官之子孫，一併查明，請旨定奪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡世職年老，戶無承襲者，支全俸，優給。襲職之員未及年歲者，支給半俸。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡世職將乞養異姓與抱養族屬疏遠之人，詐冒承襲，或用財買囑冒襲，及受財賣與冒襲，已經到官襲過者，將朦混繼立之世職，與以子與世職為嗣之人，並其知情之義子，俱照乞養子冒襲律，發邊遠充軍，保勘之官罷職，其世職永不得襲。保勘官以首先出與保結者為坐，連名保結者，俱依律減等科斷。有贓者，並以枉法論。若朦朧保送，違礙子孫弟姪者，俱照律發落。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、應襲之人若父見在，詐稱死亡，冒襲官職者，發近邊充軍。候父故之日，許令以次兒男承襲。如無以次兒男，令次房子孫承襲。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、各處土官襲替，其通事及諸凡色目人等，有撥置土官親族不該承襲之人，爭襲劫奪讎殺者，俱發極邊煙瘴地面充軍。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡土官襲職，由司府州鄰具印甘各結，並土司親供宗圖，及原領號紙，詳送督撫，具題襲替。若應襲之人未滿十五歲者，許令本族土舍護理印務，俟歲滿日，具題承襲。如有事故遲誤，年久方告襲者，宗圖、號紙有據，亦准襲替。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡土官故絶無子，許弟承襲。如無子弟，而其妻或壻為其下信服者，許令一人襲替。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡土舍嫡妻護印，止令地方官查明，出具合例印結[註]，咨部准其護印。
                            家紅按：原書“印結”作“印給”。
                        </content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡土官病故，該督撫於題報之時，即查明應襲之人，取具宗圖册結、鄰封甘結，并原領號紙，限六個月内具題承襲。其未經具題之先，亦即令應襲之人照署事官例，用印管事。地方官如有勒掯，沈擱留難者，將該管上司均交部議處。其支庶子弟中，有馴謹能辦事者，俱許本土官詳報督撫，具題請旨，酌量給與職銜，令其分管地方事務。其所授職銜，視本土官降二等。文職，如本土官係知府，則所分者給與通判銜；係通判，則所分者給與縣丞銜。武職，如本土官係指揮使，則所分者給與指揮僉事銜；係指揮僉事，則所分者給與正千戶銜。照土官承襲之例，一體頒給敕印號紙。其所管地方，視本土官多不過三分之一，少則五分之一。此後再有子孫可分者，亦再許其詳報督撫，具題請旨，照例分管地方，再降一等，給與職銜印信、號紙。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、鑾儀衛校尉缺出，於見役校尉親生兒男弟姪内選擇堪用者替補。如校尉子弟不足，移文五城，將身家殷實民人保送選補。其養象校尉缺出，即以所生兒男替補。有朦朧冒替者，俱以違制論。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="48">
                    <title lang="ch">Dchen zhuanshan xuanguan 大臣專擅選官</title>
                    <title lang="en"/>
                    <title lang="fr"/>
                    <content lang="ch">凡除授官員<inf>兼文武應選者</inf>，須從朝廷選用。若大臣專擅選用者，斬<inf>監候</inf>。○若大臣親戚<inf>非科貢應選等項，係不應選者</inf>非奉特旨，不許除授官職，違者罪亦如之。<inf>受選除者，俱免坐。</inf>○其見任在朝官員，面諭差遣及改除<inf>外職</inf>，不問遠近，託故不行者，並杖一百，罷職不敘。
                    </content>
                    <li id="1">
                        <content lang="ch">一、文武職官人等，不由銓選推舉，徑自朦朧奏請，希求進用者，依假以上書希求進用律，杖一百。如夤緣奔競，阻壞選法者，有財，依以財行求，計贓治罪；無財，依違制律，杖一百。</content>
                        <content lang="en"/>
                        <content lang="fr"/>
                    </li>
                </lu>
                <lu id="49">
                    <title lang="ch">Wenguan buxu feng gonghou 文官不許封公侯</title>
                    <title lang="en"/>
                    <title lang="fr"/>
                    <content lang="ch">凡文官非有大功勲於國家，而所司朦朧奏請，輒封公侯爵者，當該官吏及受封之人皆斬<inf>監候</inf>。其生前出將入相，能除大患，盡忠報國者，同開國功勲一體封侯諡公，不用此律。<inf>生受爵祿曰封，死賜褒贈曰諡。</inf>
                    </content>
                    
                </lu>
                <lu id="50">
                    <title lang="ch">Lanshe guanli 濫設官吏</title>
                    <title lang="en"/>
                    <title lang="fr"/>
                    <content lang="ch">凡内外各衙門，官有額定員數，而多添設者，當該官吏<inf>指典選者</inf>一人，杖一百。每三人加一等，罪止杖一百、徒三年。<inf>若受贓，計贓以枉法從重論。</inf>○若吏典，知印及承差、祗候、禁子、弓兵人等，額外濫充者，杖一百，遷徙。<inf>比流減半，准徒二年。</inf>容留一人，正官笞二十，首領笞三十，吏笞四十。每三人各加一等，並罪止杖一百，罪坐所由。<inf>容留之人不坐。</inf>○其罷閒官吏，在外干預官事，結攬寫發文案，把持官府，蠹政害民者，並杖八十，於犯人名下追銀二十兩，付告人充賞。有所規避者，從重論。○若官府税糧由帖、戶口籍册，雇募攢寫者，勿論。
                    </content>
                    <li id="1">
                        <content lang="ch">一、内外大小衙門，考取吏典，照缺補用。若舊吏索頂頭錢者，事發計贓，准不枉法論，革役為民。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、坐糧廳所屬八行運役，及倉役名缺，責令通州知州，僉選誠實良民應役。如保送旗人及民人，以一身而充兩三役者，倉場侍郎、巡倉御史察出題參，知州交部議處，該役及保結之人杖八十、徒二年。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各直省大小衙門經制書吏，即在現充書職[註]内擇勤愼辦事之人，核實取結承充。倘有懸掛空名，並不親身著役，將本人照吏典人等額外濫充律治罪，該本管官照例議處。</content>
                        家紅按:原書“書職”作“書識”。
                        <content lang="en"/>
                        <content lang="fr"/>
                    </li>
                </lu>
                <lu id="51">
                    <title lang="ch">Xinpai 信牌</title>
                    <title lang="en"/>
                    <title lang="fr"/>
                    <content lang="ch">凡府州縣置立信牌<inf>拘提人犯，催督公事</inf>，量地遠近，定立程限，隨事銷繳。違者<inf>指差人違牌限</inf>，一日笞一十，每一日加一等，罪止笞四十。○若府州縣官遇有催辦事務，不行依律發遣信牌，輒<inf>親</inf>下所屬<inf>坐</inf>守<inf>催</inf>併者，杖一百。<inf>所屬，指州縣鄉村言。</inf>其點視橋梁、圩[註]岸、驛傳、遞鋪，踏勘災傷、檢屍、捕賊、鈔劄之類，不在此限。
                        家紅按:原書“圩”作“壩”。
                    </content>
                    <li id="1">
                        <content lang="ch">一、道府以上官員，凡關係叛逆、軍需、驛遞公文等緊要重大事情，照例差人外，其餘細事，止許行牌催提。如違例差遣人役者，督撫指名題參。徇情不參者，事發一併議處。其督撫於平常細事差役害民者，亦交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、州縣大小案件，凡有差票，務須隨時繳銷。如遇封印而案未完結，於封印時將票暫行繳銷，俟開印差拘，另行給票。違者，將州縣官分別議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="52">
                    <title lang="ch">Gongju fei qiren 貢舉非其人</title>
                    <title lang="en"/>
                    <title lang="fr"/>
                    <content lang="ch">凡貢舉非其人，及才堪時用，應貢舉而不貢舉者，<inf>計其妄舉與不舉人數</inf>一人杖八十，每二人加一等，罪止杖一百。所舉之人知情，與同罪，不知者不坐。○若主司考試藝業技能，而<inf>故</inf>不以實者<inf>可取者，置之下等；不可取者，反置之上等</inf>，減二等。○<inf>若貢舉考試</inf>失者，各減三等。<inf>受贓，俱以枉法從重論。</inf>
                    </content>
                    <li id="1">
                        <content lang="ch">一、鄉會試考試官、同考官及應試舉子，有交通囑託、賄買關節等弊，問實，斬決。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、歲貢生員册報到部，遇有事故，不許補貢。其未經報部，遇有事故者，勘明，准令次考補貢。若丁憂及患病，勘明，仍補該年之貢。如託故延至三年之外者，亦不准收。有司朦朧補送者，各杖一百。受贓者，俱以枉法從其重者論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、應試舉監生儒及官吏人等，但有懷挾文字、銀兩，當場搜出者，枷號一個月，滿日杖一百，革去職役。其越舍與人換寫文字，或臨時換卷，並用財雇倩，夾帶傳遞，與夫匠、軍役人等受財，代替夾帶、傳遞，及知情不舉察捉拿者，俱發近邊充軍。若計贓重於本罪者，從重科斷。官縱容者，交部議處，受財者以枉法論。其武場，有犯懷挾等弊，俱照此例擬斷。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡學臣考試，如提調官通同作弊，及引誘為非者，同學臣一併革職提問。其學臣暗通關節，私鬻名器，提調官雖無通同引誘情弊，而防範不嚴者，交部議處。學臣應用員役，倘有招搖撞騙，及受賄傳遞等弊，提調官不行訪拿究治者，亦交部議處。若學臣操守清廉，杜絶情弊，而提調官不得遂其引誘，反行挾制把持者，該學臣即行指參，審實，將提調官照貪官例治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡考試官毫無情弊，下第諸生不安義命，逞忿混行攪鬧者，發附近充軍。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、官生録科，該學政瞻徇情面，濫行録送，如官卷内有文理荒謬，倖邀科第者，發覺之日，將送考官一併嚴加議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、考職貢監生如有包攬、代作等弊，察出提究。若監試御史隱匿瞻徇，照例議處。其假冒頂替者，本犯照詐假官律治罪；互結監生，照知情詐假官律治罪；出結之官，照例議處。若身故未經繳照者，限四個月，准家屬自首。如逾限不首，查出，審有轉賣、頂替別情，照詐假官律治罪。計贓重者，以枉法論。若審係偶爾遺忘，並無別故，當官銷燬，免其治罪。該地方官，於已革已故未經繳照之人，徇隱故縱，不嚴行追繳，致滋事故者，事發之日，照例議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、鄉會試考試官、同考官及應試舉子，有交通囑託、賄買關節等弊，問實，無論曾否取中，援引咸豐九年順天鄉試科場案内欽奉諭旨[註]，俱照本例問擬，仍恭候欽定。
                            家紅按:原書“諭旨”訛作“旨”。</content>
                        <content lang="en"/>
                        <content lang="fr"/>
                    </li>
                </lu>
                <lu id="53">
                    <title lang="ch">Juyong youguo guanli 舉用有過官吏</title>
                    <title lang="en"/>
                    <title lang="fr"/>
                    <content lang="ch">凡官吏曾經斷罪，罷役不敘者，諸衙門不許朦朧保舉。違者，舉官及匿過之人各杖一百，罷職役不敘。<inf>受贓，俱以枉法從重論。若將帥異才，不係貪污規避而罷閒者，有司保勘明白，亦得舉用。</inf>
                    </content>
                    <li id="1">
                        <content lang="ch">一、奉旨不准保陞，及曾經獲咎，不准捐復，並奉特旨永不敘用之文武各員，暨舉貢監生，並吏員承差人等，曾經考察論劾罷黜，及為事問革，例不入選者，倘敢改名弊混，若買求官吏，改洗文卷，隱匿公私過名，或詐作丁憂起復，以圖選用，事發問罪，吏部門首枷號一個月。已除授者，發近邊；未除授者，發附近，各充軍。如係止圖頂戴榮身，無關銓選，即照違制律，杖一百；係官，革職。其起送官吏，不分軍衛、有司，但知情受賄者，亦發附近充軍。贓重者，從重論。若原不知情，止是失於覺察者，照常處分發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡衙役犯侵盜錢糧、婪贓等罪，遇赦豁免後，復入原衙門及別衙門應役者，杖一百、徒三年。該管官知情故縱，及督撫不即糾參者，俱交該部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡在外各衙門書役投充，務查該役的名，取具並無重役冒充親供互結，行查本籍地方。該地方官加具印結申送，方准著役。倘有役滿不退者，杖一百，革役。本管官不行查出，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡在外各衙門書役投充，務查該役的名，取具並無重役冒充親供互結，行查本籍地方。該地方官加具印結申送，方准著役。倘有役滿不退者，杖一百，革役。本管官不行查出，交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡在京各衙門書吏缺出，應募投充者，取具同鄉書吏保結，該衙門於十日内照保結所開籍貫、住址、三代姓氏，咨行吏部，轉行各省，取具印甘各結，順天限四十日，直隸、山東、河南、山西、奉天限三個月，江蘇、安徽、陝甘、湖南、湖北、浙江、江西限四個月，雲貴、川廣、福建限六個月，咨送到部，准其著役。該地方官吏，有勒索遲延等弊，分別處分治罪。其籍隸大、宛二縣民人，俱不准投充。如本係大、宛籍貫，捏稱他省土著之民，該管官濫准充當，地方官朦朧出結，該吏及濫行保結之書吏，並承行吏典，分別斥革治罪。該管及地方官，一併交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、斥革監生有易名復捐者，除將復捐監生革退，追繳執照外，仍照違制律治罪。伊等犯事到官，一面追照繳銷，一面即行審擬。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、各部院衙門經承書吏所雇貼寫，該管司官開明伊等姓名、年貌、籍貫，取具該經承保結，移付司務廳註册。倘遇驅逐辭去，即移付司務廳除名。如有捏報詭名，經承扶同保結，察出，照重役例治罪。其有負罪潛逃者，著落保結之經承立限捕獲，亦照律治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡各部院衙門書吏，籍隸大、宛二縣，有本籍可歸，及籍隸各直省者，役滿後，限一個月領照，一個月回籍。仍行知原籍地方官，將該吏到籍日期申詳督撫，咨報都察院查核。如有逾限不即起程，及出京後半年不呈報到籍者，該司坊官及原籍地方官，分別具詳，咨報吏部、都察院，將該吏職銜斥革。倘潛留京師，獲日俱杖一百，遞回原籍。如有包攬招搖等弊，按律治罪。若從前未經犯案，役滿回籍後，復潛行來京者，獲日斥革職銜，枷號一個月，責四十板，遞回原籍，交保管束。如從前犯有事故，押逐回籍後，復私自來京者，雖未犯案，照前犯加一等治罪。其有來京犯案，罪止杖笞者，仍從重照例枷責。所犯重於枷責者，照本犯應得之罪加一等治罪，仍遞回原籍，交地方官嚴行管束。司坊官失於覺察，或知情容留，查出，交部議處；疏縱之原籍地方官，一併參處。至無業遊民曾經犯罪，亦令京城文武地方各官實力稽查，押逐回籍，交與該地方官嚴行管束。</content>
                        <content lang="en"/>
                        <content lang="fr"/>
                    </li>
                </lu>
                <lu id="54">
                    <title lang="ch">Shanli zhiyi 擅離職役</title>
                    <title lang="en"/>
                    <title lang="fr"/>
                    <content lang="ch">凡官<inf>内外、文武</inf>吏<inf>典吏</inf>無<inf>患病公差之</inf>故擅離職役者，笞四十。<inf>各留職役。</inf>若避難<inf>如避難解之錢糧、難捕之盜賊，有干係者</inf>因而在逃者，杖一百，罷職役不敘。所避事重者，各從重論。<inf>如文官隨軍供給糧餉，避難在逃，以致臨敵缺乏；武官已承調遣，避難在逃，以致失誤軍機。若無所避，而棄印在逃，則止罷職。</inf>○其在官<inf>如巡風官吏、火夫之類</inf>應直不直，應宿不宿，各笞二十。若主守<inf>常川看守</inf>倉庫、務場、獄囚、雜物之類，應直不直，應宿不宿者，各笞四十。<inf>俱就無失事者言耳。若倉吏不直宿而失火，庫子不直宿而失盜，禁子不直宿而失囚之類，自有本律科罪。</inf></content>
                    
                    <li id="1">
                        <content lang="ch">一、監生在監肄業，及各衙門辦事官吏承差，皆不許倩人代替，違者俱杖一百，黜革。代替者別有職役，一體問革。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、外任旗員子弟歸後[註]，有因事告假，與例相符者，該旗酌量給假，仍分別省分遠近定限，給以執照，令其依限回旗，並咨部行文該省，按限催令歸旗。如有借端逗遛，照違制律治罪。
                            家紅注:原書“歸後”中間空一格。</content>
                        <content lang="en"/>
                        <content lang="fr"/>
                    </li>
                </lu>
                <lu id="55">
                    <title lang="ch">Guanyuan furen guoxian 官員赴任過限</title>
                    <title lang="en"/>
                    <title lang="fr"/>
                    <content lang="ch">凡已除官員，在京者以除授日為始，在外者以領<inf>該部所給</inf>文憑限票日為始，各依已定程限赴任。若無故過限者，一日笞一十，每十日加一等，罪止杖八十，並留任。○若代官已到，舊官各照已定限期，交割戶口、錢糧、刑名等項，及應有卷宗籍册，完備無故。十日之外不離任所者，依赴任過限論，減二等。<inf>亦留任。</inf>○其中途阻風、被盜、患病、喪事不能前進者，聽於所在官司<inf>告明</inf>給<inf>印信結</inf>状，以備<inf>後日違限，將結状送官</inf>照勘。若有規避詐冒不實者，從重論。當該官司，扶同保勘者罪同。
                    </content>
                    <li id="1">
                        <content lang="ch">一、陞除出外文職，已經領敕、領憑，若無故遷延至半年之上，不辭朝出城者，參題，依違制律問罪。若已辭出城，復入城潛住者，交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、外任漢軍官員有陞轉來京，及年老有病、降級革職歸旗者，務於定限之内起程。令該督撫、提鎮照依各省遠近，大路有驛站者，日行一站，僻路無驛站者，日行五十里，酌定到京期限，咨報該部、該旗。其中途阻風、被盜、患病、喪事，不能前進，仍照律聽其於所在官司給状，以備照勘外，如有無故不速起程，或已起程，中途逗遛，或在別處居住，或本身進京，而令家口在別處居住者，督撫、提鎮題參交部，均照違制律治罪。地方官不行詳報，督撫、提鎮不行題參[註]，交部議處。或已經起程，地方官不行申報，督撫、提鎮不行咨明該部、該旗，以致沿途逗遛生事者，亦交部議處。其革職免罪人員，別無未清事件，亦遵照此例給咨，催令回籍，免其沿途押解。
                            家紅注:原書“題參”作“提參”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、漢官革職離任，交代完日，即令起程，不得過五個月之限。<inf>按：《中樞政考》係四個月。</inf>該督撫將起程日期報部，並知會原籍地方官。倘違限不即起程，一月以上<inf>按：《中樞政考》係三月以上</inf>，照舊官十日之外不離任所律治罪。該管及地方官不行查出，交部議處。革職免罪人員，亦令按限起程，免其請咨押解。其有冤抑，欲赴都察院具呈申理者，地方官給咨<inf>按：京控給咨，此例現已不行</inf>來京，事竣之日，發回原籍。如借端留滯，照例治罪。五城司坊官徇情容留，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、京官革職，曾經問有罪名者，限一個月内起程。五城司坊官務將起程日期報部，並知會原籍地方官。倘違限不即起程一月以上，照例治罪。<inf>按：治罪之處，應參看稽留囚徒門。</inf>五城司坊官及地方官不行查出，亦交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="56">
                    <title lang="ch">Wugu bu chaocan gongzuo 無故不朝參公座</title>
                    <title lang="en"/>
                    <title lang="fr"/>
                    <content lang="ch">凡大小官員無故在内不朝參，<inf>在内不言公座署事，重朝參也，併論</inf>在外不公座署事，及官吏給假限滿，無故不還職役者，一日笞一十，每三日加一等。各罪止杖八十，並留職役。
                    </content>
                    
                </lu>
                <lu id="57">
                    <title lang="ch">Shangou shuguan 擅勾屬官</title>
                    <title lang="en"/>
                    <title lang="fr"/>
                    <content lang="ch">凡上司催會公事，立<inf>文</inf>案定<inf>期</inf>限，或遣牌，或差人，行移所屬衙門督併<inf>完報</inf>，如有遲錯，依律論<inf>其稽遲違錯之</inf>罪。若擅勾屬官，勾喚吏典聽事，及差占司獄、各州縣首領官，因而妨廢公務者，<inf>上司官吏</inf>笞四十。若屬官承順逢迎，及差撥吏典，赴上司聽事者，罪亦如之。其有必合追對刑名、查勘錢糧、監督造作重事，方許勾問，事畢隨即發落。無故稽留三日者，笞二十。每三日加一等，罪止笞五十。<inf>勾問，謂勾問其事情，非勾拘問罪也。若問罪，則名例明開上司不許徑自勾問矣。</inf>
                    </content>
                    
                </lu>
                <lu id="58">
                    <title lang="ch">Jiandang 姦黨</title>
                    <title lang="en"/>
                    <title lang="fr"/>
                    <content lang="ch">凡姦邪<inf>將不該死之人</inf>進讒言，左使殺人<inf>不由正理，借引別事，以激怒人主，殺其人以快己意</inf>者，斬<inf>監候</inf>。○若犯罪律該處死，其大臣小官巧言諫免，暗邀<inf>市恩以結</inf>人心者，亦斬<inf>監候</inf>。○若在朝官員交結朋黨，紊亂朝政者，<inf>凡朋黨官員</inf>皆斬<inf>監候</inf>，妻子為奴，財産入官。○若刑部及大小各衙門官吏，不執法律，聽從上司<inf>指姦臣</inf>主使，出入<inf>已決放</inf>人罪者，罪亦如之。若有不避權勢，明具實跡，親赴御前，執法陳訴者，罪坐姦臣。言告之人<inf>雖業已聽從，致罪有出入，亦得</inf>與免本罪，仍將犯人財産均給<inf>若止一人陳奏，全給</inf>充賞。有官者，陞二等；無官者，量與一官，或<inf>不願官者</inf>賞銀二千兩。
                    </content>
                    
                </lu>
                <lu id="59">
                    <title lang="ch">Jiaojie jinshi guanyuan 交結近侍官員</title>
                    <title lang="en"/>
                    <title lang="fr"/>
                    <content lang="ch">凡諸衙門官吏，若與内官及近侍人員互相交結，漏洩<inf>機密</inf>事情，夤緣作弊<inf>内外交通，洩漏事情</inf>，而扶同奏啓<inf>以圖乘機迎合</inf>者，皆斬<inf>監候</inf>，妻子流二千里安置。<inf>此亦姦黨一節，但漏洩較紊亂少輕，故止流而安置其妻，不籍沒其家産。若止以親故往來，無夤緣等弊，不用此律。</inf>
                    </content>
                    <li id="1">
                        <content lang="ch">一、罷閒官吏在京潛住，有擅出入禁門交結者，各門盤詰，拿送法司，問實，發煙瘴地面充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各旗王公所屬人員，除服官在京者，如遇年節生辰，仍准其向各府往來外，其現居外任，因事來京者，概不許於本管王公處謁見通問，違者杖一百發落。如有夤緣饋送等弊，計贓從其重者論。<inf>按：此以何贓論，亦應敘明。</inf>該管王公容令謁見者，交宗人府，照違制律議處。若私通書信，有所求索借貸，及先自饋遺，希圖厚報者，交宗人府計贓治罪。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="60">
                    <title lang="ch">Shangyan dachen dezheng 上言大臣德政</title>
                    <title lang="en"/>
                    <title lang="fr"/>
                    <content lang="ch">凡諸衙門官吏及士庶人等，若有上言宰執<inf>執政</inf>大臣美政才德者<inf>非圖引用，便係報私</inf>，即是姦黨。務要鞫問窮究<inf>所以阿附大臣</inf>來歴明白，犯人<inf>連名上言，止坐為首者</inf>處斬<inf>監候</inf>，妻子為奴，財産入官。若宰執大臣知情，與同罪，不知者不坐。<inf>大臣知情，與同罪，亦依名例致死減一等法，杖一百、流三千里，不追及妻子、財産。</inf>
                    </content>
                    <li id="1">
                        <content lang="ch">一、督撫等官或陞任、更調、降謫、丁憂、離任，而地方百姓赴京保留、控告者，不准行，將來告之人交與該部治罪。若下屬交結上官，派斂資斧，驅民獻媚，或本官留戀地方，授之意指，藉公行私，事發得實，亦交該部從重治罪。</content>
                        <content lang="en"/>
                        <content lang="fr"/>
                    </li>
                </lu>
            </men>          
            <men id="8">
                <title lang="ch">Lilü er gongshi 吏律二公式</title> 
                    <title lang="en"></title>
                    <title lang="fr"></title>
                    <lu id="61">
                        <title lang="ch">Jiangdu lüling 講讀律令</title>
                        <title lang="en"/>
                        <title lang="fr"/>
                        <content lang="ch">凡國家律令，參酌事情輕重，定立罪名，頒行天下，永為遵守。百司官吏，務要熟讀，講明律意，剖決事務。每遇年終，在内在外，各從上司官考校。若有不能講解、不曉律意者，官罰俸一月，吏笞四十。○其百工技藝諸色人等，有能熟讀講解，通曉律意者，若犯過失及因人連累致罪，不問輕重，並免一次。其事干謀反、叛逆，不用此律。○若官吏人等挾詐欺公，妄生異議，擅為更改，變亂成法<inf>即律令</inf>者，斬<inf>監候</inf>。
                        </content>
                        
                    </lu>
                <lu id="62">
                    <title lang="ch">Zhishu youwei 制書有違<inf>天子之言曰“制”，“書”則載其言者，如詔赦、諭敕之類。若奏准施行者，不在此内。</inf></title>
                    <title lang="en"/>
                    <title lang="fr"/>
                    <content lang="ch">凡奉制書有所施行而<inf>故</inf>違<inf>不行</inf>者，杖一百。違皇太子令旨者，同罪。失錯旨意者，各減三等。○其稽緩制書及皇太子令旨者，一日笞五十，每一日加一等，罪止杖一百。
                    </content>
                    
                </lu>
                <lu id="63">
                    <title lang="ch">Qihui zhishu yinxin 棄毀制書印信</title>
                    <title lang="en"/>
                    <title lang="fr"/>
                    <content lang="ch">凡<inf>故意</inf>棄毀制書及各衙門印信者，斬<inf>監候</inf>。若棄毀官文書者，杖一百。有所規避者，從重論。事干軍機、錢糧者，絞<inf>監候</inf>。<inf>事干軍機，恐致失誤，故雖無錢糧，亦絞。若侵欺錢糧，棄毀欲圖規避，以致臨敵告乏，故罪亦同科。</inf>當該官吏知而不舉，與犯人同罪<inf>至死減一等</inf>，不知者不坐。誤毀者，各減三等。其因水火、盜賊毀失，有顯跡者，不坐。○若遺失制書、聖旨、印信者，杖九十、徒二年半。若官文書，杖七十。事干軍機錢糧者，杖九十、徒二年半。俱停俸責尋，三十日得見者免罪。<inf>限外不獲，依上科罪。</inf>○若主守官物，遺失簿書，以致錢糧數目錯亂者，杖八十<inf>亦住俸、責尋</inf>。限内得見者，亦免罪。○其各衙門吏典，役滿替代者，明立案驗，將原管文卷交付接管之人，違<inf>而不立案交付</inf>者杖<inf>舊吏</inf>八十。首領官吏不候<inf>吏典</inf>交割，扶同給照<inf>起送離役</inf>者，罪亦如之。
                    </content>
                    <li id="1">
                        <content lang="ch">一、凡直省州縣，無論正、署，俱於離任時<inf>按：“於離任時”應刪。已結卷宗均應鈐印，原不必在交代時也</inf>將任内自行審理戶婚、田土、錢債等項<inf>按：自行審理一層</inf>，一切已結卷宗，及犯證、呈状、供詞<inf>按：“供詞”下添“結案後黏連成帙”</inf>均於接縫處鈐印，照依年月，編號登記，註明經承姓名，造册交代。<inf>按：“姓名”下添“於離任交代時”，“交代”二字可刪。</inf>並將歴任遞交之案<inf>按：歴任遞交一層</inf>一併檢齊，加具並無藏匿、抽改甘結，交代接任之員，報明上司查核。其未結各案，分別内結、外結，及上司批審、鄰省咨查，並自理各項<inf>按：未結者並無用印明文，似應於“各項”下添“亦於卷内鈐印”</inf>，俱開註事由、月日，造册交代。接任官限一個月，按册查核<inf>按：此處接任官限一個月，下條臬司交代並無限期</inf>，如並無隱匿、遺漏，即出具印結，照造款册，由知府、直隸州、知州核明加結，詳賫巡道、臬司存核查催。臬司查明，仍將印結移送藩司，入於交代案内彙詳。知府、直隸州知州交代，亦照此辦理。倘有不肖胥吏不行查明、交代者，杖八十。其有乘機隱匿、添改作弊等情，各按其所作之弊，悉照本條治罪；受財者，以枉法從重論。其州縣官失察，及造册遲延、遺漏、隱匿，並希圖省事，或卷不黏連<inf>按：上文並無“黏連”字樣，此處忽然添入</inf>，或黏連不用印，以致胥吏舞弊者，該管上司查參，照例分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch"> 一、緣事降調及病故之員，凡有從前未繳朱批奏摺，令本身及家屬呈明本省督撫、本旗都統代繳。倘有隱匿收存者，一經發覺，降調之本身交部議處。故員之家屬，照違制律，杖一百；係官，亦交部議處，仍令呈繳。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、大小衙門將奉行條例彙齊造册，於新舊交盤之時，一體交盤。如有遺漏，將典吏照遺失官文書律治罪<inf>按：杖七十</inf>，該管官交部議處<inf>按：罰俸兩個月</inf>。</content>
                        <content lang="en"/>
                        <content lang="fr"/>
                    </li>
                    
                    <li id="4">
                        <content lang="ch">一、凡將誥命舊軸售賣及轉賣者，照違制律治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省臬司交代，無論正、署，離任時，將一應卷宗及自理詞訟，無論已結、未結，俱造册鈐印封固，一體移交。其接任臬司，將交代清楚情由，自行陳奏，一面具結，詳明督撫報部，並將在班書吏加緊防閑，不許藉端出署。如有遲延朦混，即行嚴究。如因離任事故，不及親辦者，責成首領關防造册，封固呈辦。其道府廳員一切卷宗，各照州縣鈐印造册交代例，報明上司存案。</content>
                        <content lang="en"/>
                        <content lang="fr"/>
                    </li>
                </lu>
                <lu id="64">
                    <title lang="ch">Shangshu zoushi fanhui 上書奏事犯諱</title>
                    <title lang="en"/>
                    <title lang="fr"/>
                    <content lang="ch">凡上書若奏事，誤犯御名及廟諱者，杖八十。餘文書誤犯者，笞四十。若為名字觸犯者<inf>誤非一時，且為人喚</inf>，杖一百。其所犯御名及廟諱，聲音相似，字樣各別，及有二字，止犯一字者，皆不坐罪。○若上書及奏事錯誤，當言原免而言不免<inf>相反之甚</inf>，當言千石而言十石<inf>相懸之甚</inf>之類，有害於事者，杖六十。申六部錯誤，有害於事者，笞四十。其餘衙門文書錯誤者，笞二十。若所申雖有錯誤，而文案可行，不害於事者，勿論。
                    </content>
                    
                </lu>
                <lu id="65">
                    <title lang="ch">Shi yingzou buzou 事應奏而不奏</title>
                    <title lang="en"/>
                    <title lang="fr"/>
                    <content lang="ch">凡應議之人有犯，應請旨而不請旨，及應論功上議而不上議<inf>即便拿問發落者</inf>，當該官吏<inf>照雜犯律</inf>處絞。○若文武職官有犯，應奏請而不奏請者，杖一百。有所規避<inf>如懷挾故勘出入人罪之類</inf>，從重論。○若軍務、錢糧、選法、制度、刑名、死罪、災異，及事應奏而不奏者，杖八十；應申上而不申上者，笞四十。○若<inf>應議之人及文武官犯罪，並軍務等事</inf>已奏已申，不待回報而輒施行者，並同不奏不申之罪。<inf>至死減一等。</inf>○其<inf>各衙門</inf>合奏公事，須要依律定擬<inf>罪名</inf>，具寫奏本。其奏事及當該官吏僉書姓名<inf>現今奏本，吏不僉名</inf>，明白奏聞。若<inf>官吏</inf>有規避，<inf>將所奏内</inf>增減緊關情節，朦朧奏准<inf>未行者，以奏事不實論</inf>，施行以後，因事發露，雖經年遠，鞫問明白，斬<inf>監候。非軍事、錢糧，酌情減等</inf>。○若於親臨上司官處禀議公事，必先隨事詳陳可否，定擬禀説。若准擬者<inf>方行</inf>，上司置立印署文簿，附寫<inf>所議之事</inf>略節緣由，令首領官吏書名畫字，以憑稽考。若將不合行事務，<inf>不曾禀上司</inf>妄作禀准，及窺伺<inf>上司</inf>公務冗併，乘時朦朧禀説<inf>致官不及詳察，誤准</inf>施行者，依詐傳各衙門官員言語律科罪。有所規避者，從重論。<inf>詐傳官員言語本罪，詳見詐偽律。</inf>
                    </content>
                    <li id="1">
                        <content lang="ch">一、凡州縣官將小民疾苦之情不行詳報上司，使民無可控訴者，革職，永不敘用。若已經詳報，而上司不接准題達者，革職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各省學臣發審事件，一面發提調官訊問，一面咨明督撫稽查，提調等官仍具文通報。除例應枷責完結者，聽提調官隨時發落，報明學臣、督撫、藩臬銷案外，其枷責以上罪名，俱照例擬議，報明學臣，詳解藩臬核轉，由督撫分別批結咨題。如提調等官奉到學臣批檄，不行通報，即罪無出入，亦交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、都察院、步兵統領衙門遇有各省呈控之案，俱不准駁斥。先向原告詳訊，其實係冤抑難伸，情詞眞切，及地方官審斷不公，草率辦結，並官吏營私骫法，確鑿有據，又案情較重者，即行具奏。如訊供與原呈迥異，或係包攬代訴，被人挑唆，情節顯有不實，及原告未經在本省赴案成招，挾嫌傾陷，藉端拖累，應咨回本省審辦之案，亦於一月或兩月，視控案之多寡，彙奏一次，並將各案情節於摺内分晰註明。如距京較近省分，將原告暫交刑部散禁，提取本省全案卷宗，細加查核，再行分別酌辦。倘有案情較重，不即具奏，僅咨回本省辦理者，各堂官交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、文自知縣以上，武自守備以上，如有自盡之案，該督撫專折奏聞</content>
                        <content lang="en"/>
                        <content lang="fr"/>
                    </li>
                </lu>
                <lu id="66">
                    <title lang="ch">Chushi bu fuming 出使不復命</title>
                    <title lang="en"/>
                    <title lang="fr"/>
                    <content lang="ch">凡奉制敕出使<inf>使事已完</inf>不復命，干預他事者<inf>與使事絶無關涉</inf>，杖一百。各衙門出使<inf>題奉精微批文及劄付者，使事已完</inf>不復命，干預他事者，<inf>所干預係</inf>常事，杖七十；軍情重事，杖一百。若<inf>使事未完</inf>越理<inf>理不當為</inf>犯分<inf>分不得為</inf>，侵人職掌行事者，笞五十。○若回還後，三日不繳納聖旨<inf>制敕</inf>者，杖六十，每二日加一等，罪止杖一百；不繳納符驗者，笞四十，每三日加一等，罪止杖八十。○若<inf>或使事有乖，或聖旨符驗有損失之類</inf>有所規避<inf>不復命，不繳納</inf>者，各從重論。
                    </content>
                    
                </lu>
                <lu id="67">
                    <title lang="ch">Guanwenshu jicheng 官文書稽程</title>
                    <title lang="en"/>
                    <title lang="fr"/>
                    <content lang="ch">凡官文書稽程者，一日，吏典笞一十，三日加一等，罪止笞四十；首領官各減一等。<inf>首領官，吏典之頭目。凡言首領，正官、佐貳不坐。</inf>○若各衙門<inf>上司</inf>遇有所屬申禀公事，隨即詳議可否，明白定奪<inf>批示</inf>回報。若當該<inf>上司</inf>官吏不與果決，含糊行移，<inf>上下</inf>互相推調，以致耽誤公事者，<inf>上司官吏</inf>杖八十。其所屬<inf>下司</inf>將可行事件不行區處<inf>無疑</inf>而作疑申禀者，<inf>下司官吏</inf>罪亦如之。
                    </content>
                    <li id="1">
                        <content lang="ch">一、内外衙門公事，小事五日程，中事十日程，大事二十日程，並要限内完結。若事干外郡官司關追會審，或踏勘田土者，不拘常限。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、部院衙門一切應行事件，俱於到司五日之内行文，其有訛誤舛錯之處，將專管値日之滿漢司官交部議處。<inf>按：罰俸三個月。</inf>如遺漏未行<inf>按：罰俸一年</inf>或遲延日久，將滿漢司官交部分別議處。<inf>按：逾限自一日至三十日，罰俸自一月起至一年止。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、刑部應會三法司書題事件，將稿面鈐蓋司印，註明緣由，付督催所彙齊，轉交大値日司，分用印文移送法司衙門書題，限八日内亦用印文送回。如稿内有酌議改易之處，即將應酌議改易之處，用印文聲明緣由，亦於八日内送回刑部，查核定議。刑部仍用印文將應否改易之處聲明，再行會送法司衙門。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、州縣官承審案件，或正犯或緊要證佐患病，除輕病旬日即痊者毋庸扣展外，如遇病果沉重，州縣將起病、病痊月日，及醫生、醫方，先後具文通報。成招時，出具甘結附送，令該管府州於審轉時查察，加結轉送。如府州、司道審轉之時，或遇犯證患病，亦准報明扣除，但病限毋論司府州縣，止准其扣展一月。若帶病起解，以致中途病斃，照解犯中途患病不行留養例議處。倘係州縣捏報，假病藉延，立即揭參。府州扶同加結，院司察出，將府州一併開參。如審轉之府州司道無故遲延，捏報患病，希圖扣限，及上司徇隱，並交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡刑部衙門尋常移咨外省案件，如行查家産、關提人犯，俱以文到之日為始，依限查覆。於覆文内，將何日接到部咨，有無逾限之處，隨案聲明。倘一時未得清晰，必須輾轉咨查，不能依限查覆者，亦即聲請展限。如逾限不完，又不聲明緣由，經部行催之後，即行查參，將承辦之州縣及各該上司，俱交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡各部事件在本部題結者，吏、禮、兵、工等部及各衙門，俱定限二十日；戶、刑二部，定限三十日。行查會稿，係吏、禮、兵、工及各衙門主稿者，定限四十日；戶、刑二部，定限五十日。内所會各衙門，各定限五日；戶、刑二部，各定限十日。逾限即行參處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡州縣承審命案，詳請檢驗，上司並未批駁者，仍按限審解外，其有屡次駁查，後經批准，遲延有因之案，該督撫據實聲明報部，准其另行扣限。如有捏飾，照例嚴參。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡各省報部難結事件，如通緝已届四十年者，即行查銷，毋庸列入彙奏。倘後經緝獲，仍行質明辦理。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、刑部議覆斬絞監候本章，於科抄到部之日為始，仍照定例，限八十日内具題。其立決本，限七十日内具題。有行查會議事故，亦仍照例扣限。每日進呈決本，不得過八件，務須按日均匀搭配。如遇實在科抄到部擁擠之時，臨時奏明，酌量加增。其科抄到部月日，並是否依限具題，統於本尾逐一聲明。倘有逾限，隨本附參。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、各處專咨報部，由刑部改題之案，如係漢字咨文到部者，以文到之日為始，斬絞監候案件限九十日具題，立決案件限八十日具題。係清文咨部者，監候案件加譯漢限期二十日，立決案件加譯漢限期十日。有行查會議事故，亦照科抄本章之例扣限，仍將咨文到部月日，及是否依限具題，統於本尾逐一聲明。倘有逾限，隨本附參。</content>
                        <content lang="en"/>
                        <content lang="fr"/>
                    </li>
                </lu>
                <lu id="68">
                    <title lang="ch">Zhaoshua wenjuan 照刷文卷</title>
                    <title lang="en"/>
                    <title lang="fr"/>
                    <content lang="ch">
                    </content>
                    <li id="1">
                        <content lang="ch">凡照刷有司有印信衙門文卷<inf>可完不完</inf>，遲一宗二宗，吏典笞一十；三宗至五宗，笞二十。每五宗加一等，罪止笞四十。府州縣首領官，及倉庫、務場、局所、河泊等官<inf>非吏典之比</inf>，各減一等。○失錯<inf>漏使印信、不僉姓名之類</inf>及漏報<inf>卷宗本多而不送照刷</inf>一宗，吏典笞二十；二宗、三宗，笞三十。每三宗加一等，罪止笞五十。府州縣首領官，及倉庫、務場、局所，河泊等官，各減一等。其府州縣正官、巡檢<inf>非首領官之比</inf>，一宗至五宗，罰俸一月。每五宗加一等，罪止三月。○若<inf>文卷刷出</inf>錢糧埋沒、刑名違枉等事，有所規避者，各從重論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、在京各衙門，凡關錢糧、刑名案件，每年八月内彙造印册，送京畿道刷卷。有遲誤者，察參。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各省彙題事件，統限開印後兩月具題。如有遲延，刑部隨本查參，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各省彙奏事件，該督撫於每年十月截數咨報各部及軍機處，均限十二月初間咨齊。即由軍機大臣會同該部彙開清單，於年底先行具奏，仍交部分別核議，照例具題。如該督撫等逾限不報，交部察議。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省軍流人犯定地發配，及到配安置，俱聲明何司案呈，專咨報部。</content>
                        <content lang="en"/>
                        <content lang="fr"/>
                    </li>
                </lu>
                <lu id="69">
                    <title lang="ch">Mokan juanzong 磨勘卷宗</title>
                    <title lang="en"/>
                    <title lang="fr"/>
                    <content lang="ch">凡<inf>照磨所官</inf>磨勘出各衙門未完文卷，曾經布政司、按察司照刷，駁問遲錯，經隔一季之後，錢糧不行追徵足備者，提調<inf>掌印</inf>官吏以未足之數十分為率，一分笞五十，每一分加一等，罪止杖一百。刑名、造作等事，可完而不完，應改正而不改正者，<inf>過一季</inf>笞四十，<inf>一季後</inf>每一月加一等，罪止杖八十。受財者，計贓以枉法從重論。○若有隱漏<inf>已照刷過卷宗</inf>，不報磨勘者，一宗笞四十，每一宗加一等，罪止杖八十。事干錢糧者，一宗杖八十，每一宗加一等，罪止杖一百。有所規避者，從重論。○若官吏<inf>文書内或有稽遲未行，或有差錯未改</inf>聞知事發<inf>將吊查</inf>，旋補文案<inf>未完捏作已完，未改正捏作已改正</inf>，以避遲錯者，錢糧計所增數，以虚出通關論，刑名等以增減官文書論。同僚若本管上司知而不舉，及扶同<inf>旋補</inf>作弊者，同罪。不知情及不同署文案者，不坐。
                    </content>
                </lu>
                <lu id="70">
                    <title lang="ch">Tongliao daipan wen'an 同僚代判署文案</title>
                    <title lang="en"/>
                    <title lang="fr"/>
                    <content lang="ch">凡應行<inf>上下</inf>官文書，而同僚官代判<inf>判日</inf>署<inf>書名畫押</inf>者，杖八十。若因遺失<inf>同僚經手</inf>文案而代為<inf>判署，以補卷宗</inf>者，加一等。若<inf>於内事情</inf>有增減出入罪重者，從重論。
                    </content>
                    <li id="1">
                        <content lang="ch">一、各部司員有偸安偏執、故意推諉，不行畫押者，該堂官即指名題參。其實有患病事故告假者，免其議處。若堂官徇情枉法，逼勒畫押，該司員密揭都察院，將該堂官指名題參。如有挾嫌誣告情弊，將該司員照例治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、刑部遇有三法司會勘案件，即知會都察院、大理寺堂官，帶同屬員，至刑部衙門，秉公會審，定案畫題。倘飾詞推故，竟無堂官到部者，即將該寺院堂官交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各省承審參案，無論侵貪那移，以及濫刑枉法等項，俱由臬司主稿，會同藩司審勘招解，督撫衙門覆審。倘藩司以事非己責，並不實心會鞫，或臬司因主稿在己，偏執自是，以致罪有出入者，該督撫即行查參，交部分別議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="71">
                    <title lang="ch">Zengjian guanwenshu 增減官文書</title>
                    <title lang="en"/>
                    <title lang="fr"/>
                    <content lang="ch">凡增減官文書<inf>内情節字樣</inf>者，杖六十。若有所規避<inf>而增減者</inf>，杖罪以上<inf>至流徒</inf>，各加<inf>規避</inf>本罪二等，罪止杖一百、流三千里。未施行者，<inf>於加罪上</inf>各減一等。規避死罪者，依常律。其當該官吏自有所避<inf>之罪</inf>，增減<inf>原定</inf>文案者，罪<inf>與規避</inf>同。若增減以避遲錯者，笞四十。○若行移文書，誤將軍馬、錢糧、刑名重事緊關字樣傳寫失錯，而洗補改正者，吏典笞三十，首領官失於對同，減一等。<inf>若洗改而有</inf>干礙調撥軍馬，及供給邊方軍需錢糧數目者，首領官、吏典皆杖八十。若有規避，故改補者，以增減官文書論。<inf>各加本罪二等。</inf>未施行者，各<inf>於規避加罪上</inf>減一等。<inf>若因改補而官司涉疑，有礙應付，或至調撥軍馬不敷、供給錢糧不足</inf>因而失誤軍機者，無問過失，並斬。<inf>監候。以該吏為首。若首領及承發吏，杖一百、流三千里。</inf>若<inf>非軍馬、錢糧、刑名等事文書而</inf>無規避及常行字樣，偶然誤寫者，皆勿論。
 
                    </content>
                    
                </lu>
                <lu id="72">
                    <title lang="ch">Fengzhang yinxin 封掌印信</title>
                    <title lang="en"/>
                    <title lang="fr"/>
                    <content lang="ch">凡内外各衙門印信，長官收掌，同僚佐貳官用紙於印面上封記，俱各畫字。若同僚佐貳官<inf>公</inf>差<inf>事</inf>故，許首領官封印，違者杖一百。
                    </content>
                    
                </lu>
                <lu id="73">
                    <title lang="ch">Loushi yinxin 漏使印信</title>
                    <title lang="en"/>
                    <title lang="fr"/>
                    <content lang="ch">凡各衙門行移出外文書，漏使印信者，當該吏典、對同首領官，並承發，各杖六十。○全不用印者，各杖八十。○<inf>若漏印及全不用印之公文</inf>干礙調撥軍馬、供給邊方軍需錢糧者，各杖一百。因<inf>其漏使不用，所司疑慮，不即調撥供給</inf>而失誤軍機者，斬。<inf>監候。亦以當該吏為首，經管首領官並承發，止坐杖一百、流三千里。○若倒用印信者，照漏用律，杖六十。</inf></content>
                    <li id="1">
                        <content lang="ch">一、各部院稿案有應行添改之處，俱用印鈐蓋。如有疏忽，照例參處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、奏銷册内錢糧總數遺漏印信，及有洗補添註字樣，造册之員交部議處，繕書册吏按律治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、陵寢重地採辦祭品，及一切有關錢糧、行文、出境等事，俱具稿呈堂，鈐蓋堂印咨行。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="74">
                    <title lang="ch">Shanyong diaobing yinxin 擅用調兵印信</title>
                    <title lang="en"/>
                    <title lang="fr"/>
                    <content lang="ch">凡統兵將軍及各處提督總兵官印信，除調度軍馬，辦集軍務，行移公文使用外，若擅出批帖，假公營私，<inf>及為憑</inf>照<inf>防</inf>送物貨<inf>圖免税</inf>者，首領官吏各杖一百，罷職役不敘<inf>罪其不能禀阻</inf>，正官奏聞區處。
                    </content>
                    <li id="1">
                        <content lang="ch"> 一、凡各省文武大小官員，有以官印用於私書者，照違制律治罪。有所求為，從重論。</content>
                        <content lang="en"/>
                        <content lang="fr"/>
                    </li>
                </lu>
                </men>
        </bu>   
        <bu id="3">
            <title lang="ch">Hulü 戶律</title>
            <title lang="en"></title>
            <title lang="fr"></title>
            <men id="9">
                <title lang="ch">Hulü yi huyi 戶律一戶役</title> 
                <title lang="en"></title>
                <title lang="fr"></title>
                <lu id="75">
                    <title lang="ch">Tuolou hukou 脱漏戶口</title>
                    <title lang="en"/>
                    <title lang="fr"/>
                    <content lang="ch">凡一<inf>家曰</inf>戶全不附籍，<inf>若</inf>有<inf>田應出</inf>賦役者，家長杖一百；<inf>若係</inf>無<inf>田不應出</inf>賦役者，杖八十，<inf>准</inf>附籍<inf>有賦照賦，無賦照丁</inf>當差。○若將他<inf>家</inf>人隱蔽在戶不<inf>另</inf>報<inf>立籍</inf>，及相冒合戶附籍，<inf>他戶</inf>有賦役者，<inf>本戶家長</inf>亦杖一百；無賦役者，亦杖八十。若將<inf>内外</inf>另居親屬隱蔽在戶不報，及相冒合戶附籍者，各減二等。所隱之人，並與同罪，改正立戶，別籍當差。其同宗伯叔弟姪及壻，自來不曾分居者，不在此<inf>斷罪改正之</inf>限。○其現在官役使辦事者，雖脱戶<inf>然有役在身，有名在官</inf>，止依漏口法。○若<inf>曾立有戶</inf>隱漏自已成丁<inf>十六歲以上</inf>人口，不附籍及增減年状，妄作老幼廢疾，以免差役者，一口至三口，家長杖六十。每三口加一等，罪止杖一百。不成丁，三口至五口，笞四十。每五口加一等，罪止杖七十。<inf>所隱人口</inf>入籍，<inf>成丁者</inf>當差。○若隱蔽他人丁口不附籍者，罪亦如之。所隱之人與同罪，發還本戶，附籍當差。○若里長失於取勘，致有脱産者，一戶至五戶，笞五十。每五戶加一等，罪止杖一百。漏口者，一口至十口，笞三十。每十口加一等，罪止笞五十。本縣提調正官、首領官吏<inf>失於取勘，致有</inf>脱戶者，十戶笞四十。每十戶加一等，罪止杖八十。漏口者，十口笞二十，每三十口加一等，罪止笞四十。知情者，並與犯人同罪。受財者，計贓以枉法從重論。若官吏曾經三次立案取勘，已責里長文状，叮嚀省諭者，事發，罪坐里長。<inf>如里長、官吏知其漏脱之情，而故縱不問者，則里長、官吏與脱漏戶口之人同罪。若有受財者，併計贓以枉法從重論。</inf>
                    </content>
                    <li id="1">
                        <content lang="ch">一、直隸各省編審察出增益人丁實數，繕册奏聞，名為“盛世滋生戶口册”。其徵收錢糧，但據康熙五十年丁册，定為常額，續生人丁，永不加賦。如額徵丁糧數内有開除者，即將各該省新增人丁補足額數。至新增人丁，倘不據實開報，或有私派錢糧，及造册之時藉端需索，該督撫嚴查題參。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、八旗凡遇比丁之年，各該旗務將所有丁册逐一嚴查，如有漏隱，即據實報出，補行造册送部。如該旗不行詳查，經部察出，即交部查議。</content>
                        <content lang="en"/>
                        <content lang="fr"/>
                    </li>
                </lu>
                <lu id="76">
                    <title lang="ch">Renhu yi ji wei ding人戶以籍為定</title>
                    <title lang="en"/>
                    <title lang="fr"/>
                    <content lang="ch">凡軍民、驛竈、醫卜、工樂諸色人戶，並以<inf>原報册</inf>籍為定。若詐<inf>軍作民</inf>冒<inf>民</inf>脱<inf>匠</inf>免，避<inf>己</inf>重就<inf>人</inf>輕者，杖八十。其官司妄准脱免，及變亂<inf>改軍為民，改民為匠</inf>版籍者，罪同。<inf>軍民人等，各改正當差。</inf>○若詐稱各衛軍人，不當軍民差役者，杖一百，發邊遠充軍。
                    </content>
                    <li id="1">
                        <content lang="ch">一、各處衛所官軍人等及竈戶置買民田，一體坐派糧差。若不納糧當差，致累里長包賠者，查係欺隱田畝，及典買不過割者，各按本律定擬，其田入官。若無欺隱等情，止係不納糧當差，照收糧違限律治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、雍正十三年以前各旗白契所買之人，俱不准贖身。若有逃走者，准遞逃牌。乾隆元年以後白契所買單身及帶有妻室子女之人，俱准贖身。若買主配給妻室者，不准贖身。未經賣身之先，或已定親未娶，問女家情願，方許配合，不情願者，聽。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、旗下奴僕，若果係數輩出力之人，伊主念其勤勞，情願聽其贖身為民，本旗、戶部有檔案可稽，州縣地方有册籍可據，為民者仍歸民籍，舊主子孫不得藉端控告。其有投充之本身私自為民，別經發覺，將伊家同族之良民誣指為同祖，希圖陷害者，或本主因家奴之同族少有産業，誣告投充之子孫者，審明，將誣扳誣告之人照冒認良人為奴婢律治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、乾隆元年以後放出，捏稱元年以前，私自營求，入於民籍者，察出，將該戶交刑部照例治罪，仍令歸旗，作為本主戶下家人。其不行詳查之參佐領，及朦混收入民籍之地方官，一併交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、乾隆元年以後白契所買之人，未入丁册者，准照例贖身為民。其乾隆元年以前白契所買之人，既准作為印契，仍照例在本主戶下挑取步甲等缺。俟三輩後，著有勞績，本主情願放出為民者，旗人則取具本主甘結，加具參佐領圖結，由旗咨部存案；漢人則取具本主甘結，報明本籍地方官咨部存案，俟部核覆，准入民籍。此等旗民放出家奴，只許耕作營生，不准考試出仕。其放出入籍三代後所生之子孫，准其與平民一例應試出仕，京官不得至京堂，外官不得至三品。其雖經放出，未經呈報者，應自報官存案之日起限。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各省樂籍，並浙省墮民、丐戶，皆令確查削籍，改業為良。若土豪地棍仍前逼勒凌辱，及自甘污賤者，依律治罪。其地方官奉行不力者，該督撫查參，照例議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、遠年印契所買奴僕之中，如内有實係民人，印契賣與旗人，契内尚有籍貫可查，照乾隆元年以前白契所買家人之例，三輩後准其為民，仍將伊等祖父姓名、籍貫，一體造册，咨送戶部查核。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、駐防旗人置買本地家奴，本主因其不堪驅使，情願准其贖身者，亦准放出為民。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡八旗滿州、蒙古閑散旗人告假，無論前往何處，俱令報明佐領，告知參領註册，由該佐領給與圖記，即准出外營生。或因年久，願入民籍者，呈明該地方官，准其改入民籍。若有作姦犯科，悉照民人例問擬。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、八旗從前投充及乾隆元年以前契買家奴，果原係竈戶，祖父姓名、籍貫確有證據，令該大使查明，出具印甘各結，詳報該管上司核明，行文該處查提，准其放出歸竈，仍將賣身之人枷號三個月，引進保人枷號兩個月，各責四十板，追取原價給主。其並非竈丁，指稱竈丁，抗違家主者，杖一百，仍行給主。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、應試童生，如詭捏數名，或頂名入場，希圖倖進者，照詐冒律，杖八十。保結之廩生知情者，同罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡八旗絶戶家奴，如無族人可歸者，無論家下陳人、契買奴僕，俱令本佐領造入原主戶下，責令看守伊主墳墓。其中如果有年力精壯，尚可當差者，在於本佐領下披步甲當差。如内有乾隆元年以後白契所買奴僕，情願贖身為民者，照例贖身。其身價銀兩，照絶戶財産入官例辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡八旗漢軍人等，願在外省居住者，報明該旗，並呈明督撫，不拘遠近，任其隨便散處。即令所隸州縣，與民人一體編查保甲。所在督撫，咨明該旗，每年彙奏一次，以便稽查，務令安靜營生，不得強横生事。其有作姦犯科，及一切戶婚、田土、命盜案件，俱歸所隸州縣審辦。遇有失察之案，將該州縣一例參處。各州縣與理事同知、通判同駐一城者，令其會同審理。如駐非同城，即責令該州縣自行審辦。罪止杖枷、笞責者，詳報該管上司批結，照民人一體杖責發落，毋庸仍解理事同知、通判鞭責。犯該徒罪以上者，詳解該管上司，分別題咨報部，均移咨該旗都統查照。其住居附京之滿洲蒙古旗人有犯，仍照旗人犯罪各本律例辦理。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡民人之子，既經給與旗下家人為嗣，即與家人無異，應造入伊主戶下，以備稽查。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、八旗家奴如係累代出力，經本主呈明，令其出戶，應准放入民籍。其由本主得銀放出，潛入民籍，或抱養子弟，指稱歸宗，私入民籍者，仍治以不行呈明之罪，令其各歸民籍。至指借他人名色，代為認買，私自出旗，或帶地投充之人，將子孫改姓，潛入民籍者，照例治罪，仍斷還原主。若有鑽營勢力，欺壓孤幼，贖身為民者，倍追身價，給還原主，將人口賞給外省駐防兵丁為奴。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡八旗白契所買家奴，如本主不能養贍，或念有微勞，情願令其贖身者，仍准贖身外，如本主不願，概不准贖。其有酗酒干犯、拐帶逃走等情，俱照紅契家人一例治罪。如有鑽營勢力，倚強贖身者，仍照定例辦理。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡籍隸順天府宛、大兩縣人員出仕時，取具同鄉京官印結者，各宜細心查核。如有混冒出結，除照例議罪外，遇有承追無著之項，即於定例後出結官名下追賠。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、凡織造、税務監督等衙門，收用長隨，倘有心存怨望，有意陷主於過者，該監督即就近交地方官衙門，嚴加懲治。其才具庸劣，不堪驅使者，止准該管官驅逐。如長隨等任意去留，無故潛投他處者，即照旗下逃奴之例辦理。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、娼優隸卒及其子孫，概不准入考、捐監。如有變易姓名，朦混應試、報捐者，除斥革外，照違制律杖一百。若將良民誣指為娼優隸卒，希圖傾陷拖累者，各按誣告律治罪。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、軍流人犯之子孫，係本籍所生<inf>按：本籍所生之子</inf>，隨往配所者，該地方官查明年歲，填註文批，遞交配所，驗明立案。倘在籍並無親子，或有繼嗣<inf>按：本籍嗣子</inf>，准將繼子隨配。若到配後，復生有親子<inf>按：到配所生之子</inf>，即將其所繼之子，查明原籍確有親屬可倚，勒令歸宗。如並無親屬，始准與到配後所生之子一體入於軍籍。至本犯原籍子嗣數人，不願俱赴配所，分別去留。已留本籍者，不得復於配所入籍應試。已隨配所入籍者，不准復回原籍考試。其軍流隨配入籍之子孫，統俟十年限滿後，由配所督撫將入籍緣由報部查核。如有捏混及跨考兩籍者，本犯及子孫按律治罪，府州縣交部議處。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、内務府承領官地莊頭，及王公戶下由内府撥出之莊頭，旗檔有名者，歸入漢軍考試；旗檔無名者，歸入民籍考試。其八旗戶下帶地投充莊頭，無論旗檔有名無名，均不准應試出仕。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、安徽省徽州、寧國、池州三府民間世僕，如現在主家服役者，應俟放出三代後，所生子孫方准報捐考試。若早經放出，並非現在服役豢養，及現不與奴僕為婚者，雖曾葬田主之山，佃田主之田，均一體開豁為良。已歴三代者，即准其報捐考試。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、先經習教人犯，除自行呈首免罪，及坐功運氣，茹素諷經，尚非實犯邪教外，其實因習教犯案，罪在徒流以上者，查明其子孫實未入教，即以本犯之子為始，三輩後所生之子孫，始准考試報捐。其應行入考報捐之人，先行呈明地方官，取具鄰族甘結，詳報督撫，咨部查核。倘有朦混應考報捐者，以違制論。至習教復又從逆，各犯子孫永遠不准考試報捐。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、順天府考試審音之時，究出冒籍情弊，將本生及廩保俱照變亂版籍律杖八十，廩保仍革去衣頂。知縣、教官如審音不實，濫行申送，俱照徇庇例，交部議處。受財者，計贓從重論。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、發遣賞給黑龍江、新疆等處及各省駐防官員兵丁為奴人犯，並無應賣事故，輒私行典賣，及得財放贖者，係官，革職；兵丁，枷號兩個月，鞭一百，追價入官。專管各官，交部議處。其用財贖身之遣犯，枷號一年，鞭一百，仍交原主管束。若實有應賣事故，欲行典賣者，報明該管官，酌量准其典賣與本處旗人為奴。如遇有逃走為匪等事，即將典買之人照例治罪，原主不坐。如賣與民人並別境旗人為奴者，原主杖一百，亦追價入官。其人犯，令該將軍、都統另行賞給本處官兵為奴，不准給原主領回。</content>
                        <content lang="en"/>
                        <content lang="fr"/>
                    </li>
                </lu>
                <lu id="77">
                    <title lang="ch">Sihcuang anyuan ji sidu sengdao 私創庵院及私度僧道</title>
                    <title lang="en"/>
                    <title lang="fr"/>
                    <content lang="ch">凡寺觀、庵院，除現在處所<inf>先年額設</inf>外，不許私自創建增置，違者杖一百，僧道還俗，發邊遠充軍，尼僧、女冠入官為奴。<inf>地基材料入官。</inf>○若僧道不給度牒，私自簪薙者，杖八十。若由家長，家長當罪。寺觀住持及受業師私度者，與同罪，並還俗。<inf>入籍當差。</inf>
                    </content>
                    <li id="1">
                        <content lang="ch">一、民間子弟，戶内不及三丁，或在十六歲以上而出家者，俱枷號一個月，並罪坐所由。僧道官及住持，知而不舉者，各罷職還俗。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、僧道犯罪該還俗者，查發各原籍安插。若仍於原寺觀、庵院，或他寺觀、庵院潛住者，並枷號一個月，照舊還俗。其僧道官及住持知而不舉者，照違令律治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、民間有願創造寺觀、神祠者，呈明該督撫具題，奉旨方許營造。若不俟題請，擅行興造者，依違制律論。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、現在應付、火居等項僧道，不准濫受生徒，其年逾四十者，方准招徒一人。若所招之人無罪犯而病故者，准其另招一人為徒。如有年未四十，即行招受，及招受不止一人者，照違令律笞五十。若招受之人身犯姦盜重罪，伊師亦不准再行續招。其有復行續招者，亦照違令律治罪。僧道官容隱者，罪同。地方官不行查明，交部照例議處。所招生徒，俱勒令還俗。</content>
                        <content lang="en"/>
                        <content lang="fr"/>
                    </li>
                    
                    <li id="5">
                        <content lang="ch">一、僧道如有為匪不法等事，責令僧綱、道紀等司，隨時舉報。倘瞻徇故縱，別經發覺，犯係逆案者，將該管僧綱、道紀，照知情故縱逆犯本律，分別已行、未行定罪。若止失於覺察者，照不應重律杖八十。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡僧道停止給發度牒，其從前領過牒照各僧道，遇有事故，仍將原領牒照追出，於歲底彙繳。至選充僧綱、道紀，令地方官查明僧道中之實在焚修，戒法嚴明者，具結呈報上司，咨部給照充補。如僧道官犯事，將結送官交部察議。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="78">
                    <title lang="ch">Li dizi weifa 立嫡子違法</title>
                    <title lang="en"/>
                    <title lang="fr"/>
                    <content lang="ch">凡立嫡子違法者，杖八十。其嫡妻年五十以上無子者，得立庶長子。不立長子者，罪亦同。<inf>俱改正。</inf>○若養同宗之人為子，所養父母無子<inf>所生父母有子</inf>而舍去者，杖一百，發付所養父母收管。若<inf>所養父母</inf>有親生子，及本生父母無子，欲還者，聽。○其乞養異姓義子，以亂宗族者，杖六十。若以子與異姓人為嗣者，罪同。其子歸宗。○其遺棄小兒，年三歲以下，雖異姓，仍聽收養，即從其姓。<inf>但不得以無子遂立為嗣。</inf>○若立嗣雖係同宗，而尊卑失序者，罪亦如之。其子亦歸宗，改立應繼之人。○若庶民之家，存養<inf>良家男女為</inf>奴婢者，杖一百，即放從良。
                    </content>
                    <li id="1">
                        <content lang="ch">一、無子者，許令同宗昭穆相當之姪承繼。先儘同父周親，次及大功、小功、緦麻。如俱無，方許擇立遠房及同姓為嗣。若立嗣之後卻生子，其家産與原立子均分。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、婦人夫亡無子，守志者，合承夫分，須憑族長擇昭穆相當之人繼嗣。其改嫁者，夫家財産及原有妝奩，並聽前夫之家為主。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、無子立嗣，除依律外，若繼子不得於所後之親，聽其告官別立。其或擇立賢能，及所親愛者，若於昭穆倫序不失，不許宗族指以次序告爭，並官司受理。若義男、女壻為所後之親喜悦者，聽其相為依倚，不許繼子並本生父母用計逼逐，仍酌分給財産。若無子之人家貧，聽其賣産自贍。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡乞養異姓義子，有情願歸宗者，不許將分得財産攜回本宗。其收養三歲以下遺棄之小兒，仍依律即從其姓，但不得以無子遂立為嗣，仍酌分給財産，俱不必勒令歸宗。如有希圖資財，冒認歸宗者，照例治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、無子立嗣，若應繼之人平日先有嫌隙，則於昭穆相當親族内擇賢擇愛，聽從其便。如族中希圖財産，勒令承繼，或慫恿擇繼，以致涉訟者，地方官立即懲治，仍將所擇賢愛之人，斷令立繼。其有子已婚而故[註]，婦能孀守，已聘未娶，媳能以女身守志，及已婚而故，婦雖未能孀守，但所故之人業已成立，或子雖未娶，而因出兵陣亡者，俱應為其子立後。<inf>按：此應為未婚之子立後者。</inf>若支屬内實無昭穆相當可為其子立後之人，而其父又無別子者，應為其父立繼，待生孫以嗣應為立後之子。<inf>按：此應為立繼而無可繼之人者。</inf>其尋常夭亡未婚之人，不得概為立後。<inf>按：此不應為未婚之子立後者。</inf>若獨子夭亡，而族中實無昭穆相當，可為其父立繼者，亦准為未婚之子立繼。<inf>按：此於不應之中仍准立後者。</inf>如可繼之人亦係獨子，而情屬同父周親，兩相情願者，取具閤族甘結，亦准其承繼兩房宗祧。
                            家紅按:原書“已婚而故”作“婚而故”。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、因爭繼釀成人命者，凡爭産謀繼及扶同爭繼之房分，均不准其繼嗣，應聽戶族另行公議承立。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、旗人除乞養異姓為子詐冒廕襲，承受世職者，仍照本例擬發邊遠充軍外，其雖無世職，而詐冒抱養民間子弟、戶下家奴子孫為嗣，紊亂旗籍者，將朦混抱養繼立之旗人，及以子與旗人為嗣之人，並知情之義子，俱比照乞養義子詐冒襲廕充軍例減一等，杖一百、徒三年。若有冒食錢糧情事，無論所繼者係屬異姓旗人、民間子弟、戶下家奴，悉照冒支軍糧入己，計所冒支之贓，准竊盜律從重科罪，分別旗民辦理。其先後領過銀米，照數著追。倘本犯力不能完，該旗查明歴任參佐領，各按在任月日，分賠批解戶部歸款。失察各官，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="79">
                    <title lang="ch">Shouliu mishi zinv 收留迷失子女</title>
                    <title lang="en"/>
                    <title lang="fr"/>
                    <content lang="ch">凡收留<inf>良</inf>人家迷失<inf>道路鄉貫</inf>子女，不送官司，而賣為奴婢者，杖一百、徒三年；為妻妾、子孫者，杖九十、徒二年半。若得迷失奴婢而賣者，各減良人罪一等。被賣之人不坐，給親完聚。○若收留在逃子女，<inf>不送官司</inf>而賣為奴婢者，杖九十、徒二年半；為妻妾、子孫者，杖八十、徒二年。若得在逃奴婢而賣者，各減良人罪一等。其被賣在逃之人，又各減一等。若在逃之罪重者，自從重論。○其自收留為奴婢、妻妾、子孫者，罪亦如之。<inf>暫時</inf>隱藏在家者<inf>不送官司</inf>，並杖八十。○若買者及牙保知情，減犯人罪一等，追價入官。不知者俱不坐，追價還主。○若冒認良人為奴婢者，杖一百、徒三年；為妻妾、子孫者，杖九十、徒二年半。冒認他人奴婢者，杖一百。
                    </content>
                    <li id="1">
                        <content lang="ch">一、八旗凡有呈報迷失幼童幼女者，該管官取具本人、族長等並無捏飾甘結，照例移咨兵部存案。如有隱匿寄養情弊，將寄養受寄之人，照隱漏丁口例治罪改正。族長人等，照里長失於取勘律治罪。<inf>按：見前脱漏戶口。</inf></content>
                        <content lang="en"/>
                        <content lang="fr"/>
                    </li>
                </lu>
                <lu id="80">
                    <title lang="ch">Fuyi bujun 賦役不均<inf>賦取於田産，役出於人丁。</inf></title>
                    <title lang="en"/>
                    <title lang="fr"/>
                    <content lang="ch">凡有司科徵税糧及雜泛差役，各驗籍内戶口田糧，定立<inf>上、中、下</inf>等第科差。若放富差貧，那移<inf>等則</inf>作弊者，許被害貧民赴控該上司，自下而上陳告。當該官吏，各杖一百<inf>改正</inf>。若上司不為受理者，杖八十。受財者<inf>兼官吏、上司言</inf>，計贓以枉法從重論。
                    </content>
                    <li id="1">
                        <content lang="ch">一、督撫司道嚴督府州縣掌印正官審編均徭，從公查照歲額差役。其丁糧有力之家，止編本等差役，不許分外加增。餘剩銀兩，貧難下戶並逃亡之數，聽其空閒，不許徵銀及額外濫設聽差等項名色擾累。違者，該督撫糾察，將有司官依違制律治罪。上司官容情不舉，罪同。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各省藩司并府州縣，如遇各部派到物料，從公斟酌所屬大小豐歉，坐派採買。若豪滑規利之徒，買囑吏書妄禀，編派下屬，承攬害民者，發附近地方充軍；印官聽從者，參究治罪。若本無部派物料，而捏稱坐派，及明知官收官解，借端生事，擾累地方者，亦照此例治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、紳衿除優免本身丁銀外，倘借名濫以子孫族戶冒入者，該地方官查出，生監申革，職官題參，各杖一百，受財者從重論。如有私立宦儒圖戶名色，包攬詭寄者，照脱漏版籍律治罪。詭寄與受寄者同論。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡紳衿之家，與齊民一體編次，聽保甲長稽查，違者照脱戶律治罪。地方官徇情不詳報者，交部照例議處。至充保長、甲長，並輪値、支更、看柵等役，紳衿免派。齊民内老疾寡婦之家，子孫尚未成丁者，亦俱免役。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、軍民年七十以上者，許一丁侍養，免其雜派差役。</content>
                        <content lang="en"/>
                        <content lang="fr"/>
                    </li>
                </lu>
                <lu id="81">
                    <title lang="ch">Dingfu chaiqian buping 丁夫差遣不平</title>
                    <title lang="en"/>
                    <title lang="fr"/>
                    <content lang="ch">凡應差丁夫雜<inf>色在官工</inf>匠，而差遣<inf>勞佚</inf>不均平者，一人笞二十，每五人加一等，罪止杖六十。○若丁夫雜匠承差，而稽留不著役，及在役日滿，而所司不放回者，一日笞一十，每三日加一等，罪止笞五十。
                    </content>
                    
                </lu>
                <lu id="82">
                    <title lang="ch">Yinbi chaiyi 隱蔽差役</title>
                    <title lang="en"/>
                    <title lang="fr"/>
                    <content lang="ch">凡豪民<inf>有力之家，不資工食</inf>令子孫弟姪跟隨官員，隱蔽差役者，家長杖一百。官員容隱者，與同罪；受財者，計贓以枉法從重論。跟隨之人，免<inf>杖</inf>罪<inf>附近</inf>充軍。○其功臣容隱者，照律擬罪，奏請定奪。
                    </content>
                    
                </lu>
                <lu id="83">
                    <title lang="ch">Jinge zhubao lizhang 禁革主保里長</title>
                    <title lang="en"/>
                    <title lang="fr"/>
                    <content lang="ch">凡各處人民，每一百戶内議設里長一名，甲首一十名，輪年應役，催辦錢糧，勾攝公事。若有妄稱主保、小里長、保長、主首<inf>主管甲首</inf>等名色，生事擾民者，杖一百，遷徙。<inf>比流減半，准徒二年。若無生事擾民實跡，難議遷徙。</inf>○其合設耆老，須於本鄉年高有德，衆所推服人内選充，不許罷閒吏卒及有過之人充應，違者杖六十。<inf>革退。</inf>當該官吏，笞四十。<inf>若受財枉法，從重論。</inf>
                    </content>
                    <li id="1">
                        <content lang="ch">一、直省各府州縣編賦役册，以一百一十戶為里，推丁多者十人為長，餘百戶為十甲。甲凡十人，歲役里長一人，管攝一里之事。城中曰坊，近城曰廂，鄉里曰里。凡十年一周，先後則各以丁數之多寡為次。每里編為一册，册首總為一圖。其鰥寡孤獨不任役者，則帶管於百一十戶之外，而列於圖後，名曰畸零。册成一本，送戶部布政司及府州縣各存一本。</content>
                        <content lang="en"/>
                        <content lang="fr"/>
                    </li>
                </lu>
                <lu id="84">
                    <title lang="ch">Taobi chaiyi逃避差役</title>
                    <title lang="en"/>
                    <title lang="fr"/>
                    <content lang="ch">凡民戶逃往鄰境州縣，躲避差役者，杖一百，發還原籍當差。其親管里長、提調官吏故縱，及鄰境人戶隱蔽在己者，各與同罪。若<inf>鄰境</inf>里長知而不逐遣，及原管官司不移文起取，若移文起取，而所在官司占恡不發者，各杖六十。○若丁夫雜匠在役，及工樂雜戶<inf>謂驛、竈、醫、卜等戶</inf>逃者，一日笞一十，每五日加一等，罪止笞五十。提調官吏故縱者，各與同罪。受財者，計贓以枉法從重論。不覺逃者，五人笞二十，每五人加一等，罪止笞四十。不及五名者，免罪。<inf>上言躲避鄰境，是全不當差役者，故其罪重。此言在役而逃，是猶當差役者，故其罪輕。</inf>
                    </content>
                    <li id="1">
                        <content lang="ch">一、因兵荒逃避之民，有司多方招撫，仍令附籍復業當差。或年久逃遠府州縣，造逃戶周知文册，備開逃民鄉里姓名、男婦口數、軍民匠竈等籍，及遺下田地税糧若干，原籍有無人丁應承糧差，送各處督撫，督令復業。其已成家業，願入籍者，給與戶由執照，附籍當差。如不自首，雖首而所報人口不盡，或展轉逃移，及窩家不舉首者，各杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、有司委官挨勘流民名籍，男婦大小、丁口，排門粉壁，十家編為一甲，互相保識，分屬當地里長帶管。<inf>如或遊蕩作非，公舉治罪。</inf>若圍住山林湖濼，或投託官豪勢要之家藏躲，抗拒官司，不服招撫者，正犯並里老、窩家知而不首，及占恡不發者，各依律科。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、沿邊沿海地方軍民人等，躲避差役，逃入土夷峒寨、海島潛住，究問情實，俱發邊遠地方充軍。<inf>按：“地方”二字，原例係“衛分”二字，未詳何年所改。</inf>本管里長、管軍人知而不首者，各治以罪。有能擒拿送官者，不問漢土、軍民，量加給賞。</content>
                        <content lang="en"/>
                        <content lang="fr"/>
                    </li>
                </lu>
                <lu id="85">
                    <title lang="ch">Dianchai yuzu 點差獄卒</title>
                    <title lang="en"/>
                    <title lang="fr"/>
                    <content lang="ch">凡各處獄卒，於相應慣熟人内點差應役。令人代替者，笞四十。
                    </content>
                    
                </lu>
                <lu id="86">
                    <title lang="ch">Siyi bumin fujiang 私役部民夫匠</title>
                    <title lang="en"/>
                    <title lang="fr"/>
                    <content lang="ch">凡有司官私役使部民，及監工官私役使夫匠，出百里之外，及久占在家使喚者，<inf>有司官使</inf>一名笞四十，每五名加一等，罪止杖八十。<inf>監工官照名各加二等。私役罪小，誤工罪大。</inf>每名計一日追給雇工銀八分五釐五毫。若有吉兇，及在家借使雜役者，勿論。<inf>監工官仍論。</inf>其所使人數不得過五十名，每名不得使過三日，違者以私役論。
                    </content>
                    
                </lu>
                <lu id="87">
                    <title lang="ch">Bieji yicai 別籍異財<inf>按：此係十惡内不孝。</inf></title>
                    <title lang="en"/>
                    <title lang="fr"/>
                    <content lang="ch">凡祖父母、父母在，子孫別立戶籍，分異財産者，杖一百。<inf>須祖父母、父母親告，乃坐。</inf>若居父母喪，而兄弟別立戶籍，分異財産者，杖八十。<inf>須期親以上尊長親告，乃坐。或奉遺命，不在此律。</inf>
                    </content>
                    <li id="1">
                        <content lang="ch">一、祖父母、父母在者，子孫不許分財異居。<inf>此謂分財異居，尚未別立戶籍者，有犯亦坐滿杖。</inf>其父母許令分析者，聽。</content>
                        <content lang="en"/>
                        <content lang="fr"/>
                    </li>
                </lu>
                <lu id="88">
                    <title lang="ch">Beiyou sishan yongcai 卑幼私擅用財</title>
                    <title lang="en"/>
                    <title lang="fr"/>
                    <content lang="ch">凡同居卑幼，不由尊長，私擅用本家財物者，十兩笞二十。每十兩加一等，罪止杖一百。若同居尊長應分家財，不均平者，罪亦如之。
                    </content>
                    <li id="1">
                        <content lang="ch">一、嫡庶子男，除有官廕襲，先盡嫡長子孫<inf>按：此層與各律重複，應刪</inf>，其分析家財田産，不問妻妾婢生，止以子數均分。姦生之子，依子量與半分。如別無子，立應繼之人為嗣，與姦生子均分。無應繼之人，方許承繼全分。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、戶絶財産，果無同宗應繼之人，所有親女承受。無女者，聽地方官詳明上司，酌撥充公。</content>
                        <content lang="en"/>
                        <content lang="fr"/>
                    </li>
                </lu>
                <lu id="89">
                    <title lang="ch">Shouyang gulao 收養孤老</title>
                    <title lang="en"/>
                    <title lang="fr"/>
                    <content lang="ch">凡鰥寡孤獨及篤廢之人，貧窮無親屬依倚，不能自存，所在官司應收養而不收養者，杖六十。若應給衣糧，而官吏剋減者，以監守自盜論。<inf>凡係監守者，不分首從，併贓論。</inf>
                    </content>
                    <li id="1">
                        <content lang="ch">一、直省州縣所屬養濟院，或應添造，或應修蓋者，令地方官酌量修造，據實估計，報明督撫，在於司庫公用銀内撥給。仍不時查勘，遇有滲漏之處，即行黏補完固。倘有陞遷事故，造入交代册内，取具印結送部。其正實孤貧，俱令居住院内，每名各給印烙年貌腰牌一面。該州縣按季到院，親身驗明腰牌，逐名散給口糧。如至期印官公務無暇，遴委誠實佐貳官代散，加結申報上司，毋許有冒濫扣剋情弊。若州縣官不實力奉行者，該督撫即行查參，照例議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、軍流等犯，除年逾六十，不能食力者，照例撥入養濟院，按名給與孤貧口糧外，或年未六十而已成篤疾，不能謀生者，亦應一體撥給。其少壯軍流各犯，實係貧窮，又無手藝者，初到配所，按該犯本身及妻室子女，每名每日照孤貧給與口糧。自到配日起，以一年為止，於各州縣存貯倉穀項下動用報銷。各州縣有驛遞之處，一切應用人夫，酌派軍流少壯中無資財手藝之犯充當，給與應得工食。無驛遞之州縣公用夫役，均令一體充當，逐日給與工價。仍令該督撫照各處現行章程，妥協辦理。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、老人九十以上者，地方官不時存問。其或孤寡及子孫貧不能養贍者，州縣查明賑恤，詳報督撫奏聞，動用錢糧，務令得沾實惠。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、京師五城各設棲流所一處，安頓貧病流民。其修理房屋工料，及衣食藥餌之資，每年每城動支戶部庫銀二百兩備用。如有不敷，許其赴部具領。如或有餘，留於下年備用。該城御史督率司坊等官，實心辦理。如有虚冒侵蝕等弊，照例交部治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省流寓孤貧，如籍隸鄰邑，仍照例移送收養外，其在原籍千里以外者，准其動支公項銀兩，一體收養，年底造册報銷。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡被災最重地方，飢民外出求食，各督撫善為安輯，俟本地災祲[註]平復，然後送回。
                            家紅按:原書“災祲”作“災侵”。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="10">
                <title lang="ch">Hulü er tianzhai 戶律二田宅</title> 
                <title lang="en"></title>
                <title lang="fr"></title>
                <lu id="90">
                    <title lang="ch">Qiyin tinaliang 欺隱田糧</title>
                    <title lang="en"/>
                    <title lang="fr"/>
                    <content lang="ch">凡欺隱田糧<inf>全不報戶入册</inf>，脱漏版籍者，<inf>一應錢糧，俱被埋沒，故計所隱之田</inf>一畝至五畝，笞四十。每五畝加一等，罪止杖一百。其<inf>脱漏之</inf>田入官。所隱税糧，依<inf>畝數、額數、年數，總約其</inf>數徵納。○若將<inf>版籍上自己</inf>田土移丘<inf>方園成丘</inf>換段<inf>丘中所分區段</inf>，那移<inf>起科</inf>等則，以高作下，減瞞糧額，及詭寄田糧<inf>詭寄謂詭寄於役過年分，並應免人戶册籍</inf>，影射<inf>脱免自己之</inf>差役，並受寄者，罪亦如之。<inf>如欺隱田糧之類</inf>其<inf>減額詭寄之</inf>田改正<inf>丘段</inf>，收<inf>歸本戶，起</inf>科當差。○里長知而不舉，與犯人同罪。○其還鄉復業人民，丁力少而舊田多者，聽從盡力耕種，報官入籍，計田納糧當差。若多餘占田而荒蕪者，三畝至十畝，笞三十，每十畝加一等，罪止杖八十。其田入官。若丁力多而舊田少者，告官於附近荒田内，驗力撥付耕種。
                    </content>
                    <li id="1">
                        <content lang="ch">一、凡宗室置買田産，管莊人恃強不納差糧者，該管官查實，將管莊人等比依功臣欺隱田土律問罪。宗室知而縱容者，交該衙門察議，仍追徵應納差糧。若該管官阿縱不舉者，聽督撫參奏，交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、將自己田地應納錢糧洒派別戶者，按數計贓，以枉法論，田地入官。其洒派錢糧，照年分畝數追徵。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各處姦頑之徒，將田地詭寄他人名下者，如受寄之家首告，准免罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各鄉里書飛洒詭寄税糧二百石以上者，問近邊充軍。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、州縣徵收糧米之時，預將各里各甲花戶額數的名，填定聯三版串，一給納戶執照，一發經承銷册，一存州縣查對。按戶徵收，對册完納，即行截給歸農。其未經截給者，即係欠戶，該印官查摘追比。若遇有糧無票、有票無糧等情，即係胥吏侵蝕，嚴比治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="91">
                    <title lang="ch">Jianta zaishang tianliang 檢踏災傷田糧</title>
                    <title lang="en"/>
                    <title lang="fr"/>
                    <content lang="ch">凡部内有水旱、霜雹及蝗蝻為害，一應災傷<inf>應減免之</inf>田糧，有司官吏應准告而不即受理，申報<inf>上司親行</inf>檢踏，及本管上司不與委官覆踏者，各杖八十。若初、覆檢踏，<inf>有司承委</inf>官吏不行親詣田所，及雖詣田所，不為用心從實檢踏，止憑里長、甲首朦朧供報，中間以熟作荒，以荒作熟，增減分數，通同作弊，瞞官害民者，各杖一百，罷職役不敘。若致枉有所徵免<inf>有災傷當免而徵，曰枉徵；無災傷當徵而免，曰枉免</inf>糧數，計贓重者，坐贓論。<inf>枉有所徵免糧數，自奏准後發覺，謂之贓，故罪重於杖一百，並坐贓論。</inf>里長、甲首各與同罪。受財<inf>官吏、里甲受財，檢踏開報不實，以致枉有徵免</inf>者，併計贓以枉法從重論。○其檢踏官吏及里長、甲首<inf>原未受財，止</inf>失於關防，致<inf>使荒熟分數</inf>有不實者，計<inf>不實之</inf>田十畝以下，免罪。十畝以上至二十畝，笞二十。每二十畝加一等，罪止杖八十。<inf>官吏係公罪，俱留職役。</inf>○若人戶將成熟田地移丘換段，冒告災傷者，<inf>計所冒之田</inf>一畝至五畝，笞四十。每五畝加一等，罪止杖一百。<inf>其冒免之田</inf>合納税糧，依<inf>額</inf>數追徵入官。
                    </content>
                    <li id="1">
                        <content lang="ch">一、天下有司，凡遇歲饑，先發倉廩賑貸，然後具奏請旨寛恤。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡夏災不出六月底，秋災不出九月底，先以被災情形題報。其被災分數，按限勘明續報，逾限者交該部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、州縣詳報被災情形，查勘分數，遵照題定四十日限期辦理。其距省遥遠地方，准照交代之例，扣算程途日期。如逾限，照例題參，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、賑濟被災饑民，以及蠲免錢糧，州縣官有侵蝕肥己等弊，致民不沾實惠者，革職拿問，照侵盜錢糧例治罪。督撫、布政使、道府等官，不行稽察者，俱革職。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡有蝗蝻之處，文武大小官員率領多人，公同及時捕捉，務期全淨。其雇募人夫，每名計日酌給銀數分，以為飯食之資，許其報明督撫，據實銷算。果能立時撲滅，督撫具題，照例議敘。如延蔓為害，必根究蝗蝻起於何地及所到之處，該管地方官玩忽從事者，交部照例治罪，並將該督撫一併議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡遇蠲免錢糧之年，將所免錢糧分作十分，以七分免業戶，三分免佃戶。雍正十三年十二月内欽奉上諭：蠲免之典，業戶邀恩者居多，彼無業貧民終歲勤動，按産輸糧，未被國家之恩澤。欲照所蠲之數，履畝除租，繩以官法，則勢有不能。其令所在有司，善為勸諭各業戶，酌量寛減佃戶之租，不必限定分數，使耕作貧民有餘糧以贍妻子。若有素封業戶，能善體此意，加惠佃戶者，則酌量獎賞之。其不願者聽之，亦不得勉強[註]從事。特諭。
                            家紅按:原書“勉強”作“免強”。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡遇歉收之歲，貧士與貧民一體賑恤。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、遇有恩詔豁免錢糧，其漕項、蘆課、學租、雜税各項，俱入豁免之内。地方官違者，以違制論；入己者，以侵盜論。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡有蠲免，俱以奉旨之日為始。其奉旨之後，部文未到之前，有已輸在官者，准作次年正賦，永著為令。如官吏朦混隱匿，即照侵盜錢糧律治罪。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡開墾水田六年、旱田十年，將届陞科之期，該督撫委員復加履畝丈勘，果有坍塌、衝漲，或成磽確者，概免陞科。違者，以官吏不用心從實檢踏律治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡各省地方被災不及五分，有奉旨及督撫題請緩徵者，於次年麥熟後，只令催徵舊欠。其本年錢糧，准於九月後催徵。若深冬方得雨雪及積水退者，緩至次年秋收催徵。如被災八分、九分、十分者，將該年緩徵錢糧俱分作三年帶徵。被災五分、六分、七分者，分作二年帶徵，以紓民力。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡被災地方，米船過關，果係前往售賣，免其納税，給予印票，責令到境之日呈送該地方官鈐蓋印信，回空查銷。如有免税米船偸運別省，並未到被災地方先行糶賣者，將寛免之税加倍追出，仍照違制律治罪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、各直省遇有災眚之年，該督撫將清理刑獄之處奏聞請旨。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、江海、河湖居民猝被水災，該地方官一面通報各該管上司，一面赴被災處所，驗看明確，照例酌量賑濟，不得濡遲時日。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡沿河沙洲地畝被沖坍塌，即令業戶報官勘明註册。遇有淤漲，亦即報官查丈，照原報之數撥補。此外多餘漲地，不許霸占。如從前未經報坍，不准撥給。至隔江遠戶，果係報坍有案，即將多餘漲地秉公撥補。若坍戶數多，按照報坍先後，以次照撥。倘補足之外，尚有餘地，許召無業窮民認墾，官給印照，仍令各屬按數造報。統俟五年大丈，再行履勘，造册送部，以定陞除。其報塌報漲，在兩縣接壤之處者，委員會同兩邑地方官據實勘驗，秉公撥補。如有私行霸占，將淤洲入官，該戶照盜耕官田律治罪。地方官不查丈明確，以致撥補舛錯，查出，照官吏不用心從實檢踏律，分別議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="92">
                    <title lang="ch">Gongchen tinatu 功臣田土</title>
                    <title lang="en"/>
                    <title lang="fr"/>
                    <content lang="ch">凡功臣之家，除<inf>朝廷</inf>撥賜公田<inf>免納糧當差</inf>外，但有<inf>自置</inf>田土，從管莊人盡數報官入籍，<inf>照額一體</inf>納糧當差。違者，<inf>計所隱之田</inf>一畝至三畝，杖六十。每三畝加一等，罪止杖一百、徒三年。罪坐管莊之人，其田入官。<inf>仍計遞年</inf>所隱糧税，依<inf>畝數、年數、額</inf>數徵納。若里長及有司官吏<inf>阿附</inf>踏勘不實，及知而不舉者，與<inf>管莊人</inf>同罪，不知者不坐。
                    </content>
                </lu>
                <lu id="93">
                    <title lang="ch">Daomai tianzhai 盜賣田宅</title>
                    <title lang="en"/>
                    <title lang="fr"/>
                    <content lang="ch">凡盜<inf>他人田宅</inf>賣、<inf>將己不堪田宅</inf>換易及冒認<inf>他人田宅作自己者</inf>，若虚<inf>寫價</inf>錢實<inf>立文</inf>契典買及侵占他人田宅者，田一畝、屋一間以下，笞五十。每田五畝、屋三間，加一等，罪止杖八十、徒二年。係官<inf>田宅</inf>者，各加二等。○若強占官民山場、湖泊、茶園、蘆蕩，及金銀、銅錫鐵冶者，<inf>不計畝數</inf>杖一百、流三千里。○若將互爭<inf>不明</inf>及他人田産妄作己業，朦朧投獻官豪勢要之人，與者受者，各杖一百、徒三年。○<inf>盜賣與投獻等項</inf>田産及盜賣過田價，並<inf>各項田産中</inf>遞年所得花利，各<inf>應還官者</inf>還官<inf>應給主者</inf>給主。○若功臣有犯者，照律擬罪，奏請定奪。
                    </content>
                    <li id="1">
                        <content lang="ch">一、軍民人等將爭競不明，並賣過及民間起科，僧道將寺觀各田地，若子孫將公共祖墳山地，朦朧投獻王府，及内外官豪勢要之家，私捏文契典賣者，投獻之人問發邊遠充軍，田地給還應得之人。其受投獻家長並管莊人，參究治罪。直隸各省空閒地土，俱聽民盡力開種，照年限起科。若有占奪投獻者，悉照前例問發。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、西山一帶，密邇京師地方，如有官豪勢要之家私自開窯賣煤、鑿山賣石、立廠燒灰者，枷號一個月，發近邊充軍。干礙内外官員，參奏提問。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各省丈量田畝及抑勒首報墾田之事，永行停止。違者，以違制律論。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡子孫盜賣祖遺祀産至五十畝者，照投獻捏賣祖墳山地例，發邊遠充軍。不及前數，及盜賣義田，應照盜賣官田律治罪。其盜賣歴久宗祠一間以下，杖七十。每三間加一等，罪止杖一百、徒三年。以上知情謀買之人，各與犯人同罪，房産收回，給族長收管，賣價入官，不知者不坐。其祀産、義田，令勒石報官，或族黨自立議單、公據，方准按例治罪。如無公私確據，藉端生事者，照誣告律治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、盛京家奴、莊頭人等，如有因伊主遠在京師，私自盜賣所遺田産至五十畝者，均依子孫盜賣祖遺祀産例，發邊遠充軍。不及前數者，照盜賣官田律治罪。盜賣房屋，亦照盜賣官宅律科斷。謀買之人與串通説合之中保，均與盜賣之人同罪。房産給還原主，賣價入官。其不知者不坐。倘不肖之徒藉端訛詐，照誣告律治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡民人告爭墳山，近年者以印契為憑。如係遠年之業，須將山地字號、畝數，及庫貯鱗册，並完糧印串，逐一丈勘查對。果相符合，即斷令管業。若查勘不符，又無完糧印串，其所執遠年舊契及碑譜等項，均不得執為憑據。即將濫控侵占之人，按例治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、土目土民，不許私相典賣土司田畝。如有違禁不遵者，立即追價入官，田還原主，並將承買之人比照盜賣他人田畝律，田一畝，笞五十。每五畝加一等，罪止杖八十、徒二年。其違例典賣並倚勢抑勒之土司、失察之該管知府，均交部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、用強占種屯田五十畝以上，不納子粒者，照數追納，完日發近邊充軍。其屯田人等將屯田典賣與人至五十畝以上，典主、買主各不納子粒者，俱照前問發。若數不滿五十畝，及上納子粒不缺，或因無人承種而侵占者，照侵占官田律治罪。典賣與人者，照盜賣官田律治罪。管屯等官不行用心清查者，參奏，依違制律杖一百。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、近邊分守武職並府州縣官員，禁約該管軍民人等，不許擅自入山，將應禁林木砍伐販賣。若砍伐已得者，問發雲貴、兩廣煙瘴稍輕地方充軍；未得者，杖一百、徒三年。若前項官員有犯，俱革職，計贓重者，俱照監守盜律治罪。其經過關隘河道，守把官軍知情縱放者，依知罪人不捕律治罪；分守武職並府州縣官，交部分別議處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡租種山地棚民，除同在本山有業之家公同畫押出租者，山主、棚民均免治罪外，若有將公共山場，一家私召異籍之人，搭棚開墾者，即照子孫盜賣祖遺祀産至五十畝例，發邊遠充軍。不及五十畝者，減一等，租價入官。承租之人，不論山數多寡，照強占官民山場律，杖一百、流三千里。為從，並減一等。父兄、子弟同犯，仍照律罪坐尊長。族長、祠長失於查察，照不應重律科罪。至因召租、承租釀成事端，致有搶奪殺傷者，仍各從其重者論。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、黔省漢民如有強占苗人田産，致令失業、釀命之案，俱照棍徒擾害例問擬。其未經釀命者，仍照常例科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="94">
                    <title lang="ch">Rensuo zhimai tianzhai 任所置買田宅</title>
                    <title lang="en"/>
                    <title lang="fr"/>
                    <content lang="ch">凡有司官吏，不得於見任處所置買田宅。違者，笞五十，解任，田宅入官。
                    </content>
                    <li id="1">
                        <content lang="ch">一、各關出差官員，不許攜帶家眷，多隨奴僕，及任所置優買妾。任滿回部，未經考核，不許擅買田莊、市宅，生息放債。如違，交與該部治罪。衙役人等，除解餉公事外，私自赴京長接，及以缺額藉口題請展限者，亦交與該部治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、提督、總兵、副將等官，不許在見任地方置立産業。即丁憂、休致、解退，亦不許入籍居住。或任内置有産業，已經身故，及不能回籍者，該督撫具奏請旨定奪。至參將以下等官，任所置有産業，或本身休致、解退，或已經身故，子孫留住任所，欲入籍者，該地方官報明督撫，准其入籍。</content>
                        <content lang="en"/>
                        <content lang="fr"/>
                    </li>
                </lu>
                <lu id="95">
                    <title lang="ch">Dianmai tianzhai 典買田宅</title>
                    <title lang="en"/>
                    <title lang="fr"/>
                    <content lang="ch">凡典買田宅，不税契者，笞五十，<inf>仍追</inf>契内田宅價錢一半入官。不過割者，一畝至五畝，笞四十。每五畝加一等，罪止杖一百。其<inf>不過割之</inf>田入官。○若將已典賣與人田宅，朦朧重複典賣者，以所得<inf>重典賣之</inf>價錢，計贓准竊盜論，免刺，追價還<inf>後典買之</inf>[註]主，田宅從原典買主為業。若重複典買之人及牙保知<inf>其重典賣之</inf>情者，與犯人同罪，追價入官，不知者不坐。○其所典田宅、園林、碾磨等物，年限已滿，業主備價取贖，若典主託故不肯放贖者，笞四十。限外遞年所得<inf>多餘</inf>花利，追徵給主，<inf>仍聽</inf>依<inf>原</inf>價取贖。其年限雖滿，業主無力取贖者，不拘此律。
                        家紅按:原書“買”作“賣”。據順治律改。
                    </content>
                    <li id="1">
                        <content lang="ch">一、告爭家財田産，但係五年之上，並雖未及五年，驗有親族寫立分書，已定出賣文約是實者，斷令照舊管業，不許重分再贖，告詞立案不行。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡八旗人員置買産業於各省者，令該員據實首報，交與該督撫，按其産業之多寡，勒限變價歸旗。如有隱匿不首，及首報不實者，該督撫訪查題參，將所置産業入官。其隱匿不首者，照侵占田宅律治罪。首報不實者，按不實之數，亦照侵占律治罪。如地方官扶同徇隱，別經發覺者，照例議處。其未經查出之知府，並督撫、司道，均照例分別議處。至於查禁以後，仍有違禁置産，私相授受者，照將他人田産朦朧投獻官豪勢要律，與者、受者各杖一百、徒三年，産業入官。其託民人出名，詭名寄戶者，受託之民人，照里長知情隱瞞入官家産，計所隱贓重者坐贓治罪；受財者，以枉法從重論。地方官失於查察者，照例議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、賣産立有絶賣文契，並未註有“找貼”字樣者，概不准貼贖。如契未載“絶賣”字樣，或註定年限回贖者，並聽回贖。若賣主無力回贖，許憑中公估，找貼一次，另立絶賣契紙。若買主不願找貼，聽其別賣，歸還原價。倘已經賣絶，契載確鑿，復行告找告贖，及執産動歸原、先盡親鄰之説，借端掯勒，希圖短價，並典限未滿，而業主強贖者，俱照不應重律治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、八旗官兵人等，有將現銀承買入官人口、房産者，即將銀兩先行交部，俟收明銀兩，知照到旗之日，兩翼給與印信執照，報部入册。如有將俸祿錢糧坐扣抵買者，一面咨部，坐扣俸餉，一面將人口、房産給認買人領去。俟俸餉坐扣完日，再行知會兩翼，給與執照，報部入册。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、旗丁有將運田私典於人，及承典者，均照典買官田律，計畝治罪。該丁革退，其田追出，交與接運新丁，典價入官。其旗丁出運之年，將運田租與民人，止許得當年租銀。如有指稱加租，立券預支者，將該丁與出銀租田之人，均照典買官田律，減二等治罪，租價入官。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡各省衛所贍運屯田，有典賣與民，許照清釐條議，備價回贖。如衙門書職[註]人等，藉稱族丁管船，侵占屯田，不歸船濟運者，照侵盜官糧例治罪。若原係民田，與軍無涉，該丁捏控者，將該丁責革另僉。該管官弁不實力稽察，或承查遲延，或互相徇縱，查出，俱交部分別議處。
                            家紅按:原書“書職”作“書識”。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、嗣後民間置買産業，如係典契，務於契内註明“回贖”字樣。如係賣契，亦於契内註明“絶賣”、“永不回贖”字樣。其自乾隆十八年定例以前，典賣契載不明之産，如在三十年以内，契無“絶賣”字樣者，聽其照例分別找贖。若遠在三十年以外，契内雖無“絶賣”字樣，但未註明回贖者，即以絶産論，概不許找贖。如有混行爭告者，均照不應重律治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡州縣官徵收田房税契，照徵收錢糧例，別設一櫃，令業戶親自賫契投税。該州縣即黏司印契尾，給發收執。若業戶混交匪人代投，致被假印誆騙者，照不應重律杖八十，責令換契重税。倘州縣官不黏司印契尾，侵税入己，照例參追。該管之道府、直隸州知州，分別失察、徇隱，照例議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡民間活契典當田房，一概免其納税。其一切賣契，無論是否杜絶，俱令納税。其有先典後賣者，典契既不納税，按照賣契銀兩實數納税。如有隱漏者，照例治罪。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、民間私頂軍田，匿不首報，一畝至五畝，笞四十。每五畝加一等，罪止杖一百。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、旗地、旗房概不准民人典買。如有設法借名私行典買者，業主、售主俱照違制律治罪，地畝、房間、價銀一併撤追入官。失察該管官，俱交部嚴加議處。至旗人典買有州縣印契跟隨之民地、民房，或輾轉典賣與民人，仍從其便。</content>
                        <content lang="en"/>
                        <content lang="fr"/>
                    </li>
                </lu>
                <lu id="96">
                    <title lang="ch">Daogengzhong guanmintian 盜耕種官民田</title>
                    <title lang="en"/>
                    <title lang="fr"/>
                    <content lang="ch">凡盜耕種他人田<inf>園地土</inf>者<inf>不告田主</inf>，一畝以下，笞三十。每五畝加一等，罪止杖八十。荒田減一等。強者<inf>不由田主</inf>，各<inf>指熟田、荒田言</inf>加一等。係官者，各<inf>通盜耕、強耕、荒熟言</inf>又加二等。<inf>仍追所得</inf>花利<inf>官田</inf>歸官<inf>民田</inf>給主。
                    </content>
                    <li id="1">
                        <content lang="ch">一、近邊地土、各營堡草場，界限明白，敢有那移條款，盜耕草場，及越出邊墻、界石種田者，依律問擬，追徵花利。至報完之日，不分軍民，俱發附近地方充軍。若有毀壞邊墻，私出境外者，枷號三個月發落。</content>
                        <content lang="en"/>
                        <content lang="fr"/>
                    </li>
                </lu>
                <lu id="97">
                    <title lang="ch">Huangwu tiandi 荒蕪田地</title>
                    <title lang="en"/>
                    <title lang="fr"/>
                    <content lang="ch">凡里長部内已入籍納糧當差田地無<inf>水旱災傷之</inf>故荒蕪，及應課種桑麻之類而不種者，<inf>計荒蕪不種之田地</inf>俱以十分為率，一分笞二十。每一分加一等，罪止杖八十。縣官各減<inf>里長罪</inf>二等，長官為首<inf>一分減盡無科，二分方笞一十。加至杖六十，罪止</inf>，佐職為從<inf>又減長官一等，二分者減盡無科，三分者方笞一十。加至笞五十，罪止</inf>。人戶亦計荒蕪田地，及不種桑麻之類，<inf>就本戶田地</inf>以五分為率，一分笞二十。每一分加一等，追徵合納税糧還官。<inf>應課種桑棗、黄麻、苧麻、棉花、藍靛、紅花之類，各隨鄉土所宜種植。</inf>
                    </content>
                    <li id="1">
                        <content lang="ch">一、盛京等處莊頭，有將額撥官地率請更換，并民人呈請馬廠墾種納租等事者，照違制律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="98">
                    <title lang="ch">Qihui qiwu jiase deng 棄毀器物稼穡等</title>
                    <title lang="en"/>
                    <title lang="fr"/>
                    <content lang="ch">凡<inf>故意</inf>棄毀人器物，及毀伐樹木、稼穡者，計<inf>所棄毀之物，即為</inf>贓准竊盜論，<inf>照竊盜定罪</inf>免刺。<inf>罪止杖一百、流三千里。</inf>官物加<inf>准盜竊贓上</inf>二等。若遺失及誤毀官物者，各<inf>於官物加二等上</inf>減三等，<inf>凡棄毀遺失誤毀</inf>並驗數追償。<inf>還官、給主。若遺失誤毀</inf>私物者，償而不坐罪。○若毀人墳塋[註]内碑碣、石獸者，杖八十。毀人神主者，杖九十。若毀損人房屋、墻垣之類者，計合用修造雇工錢，坐贓論。<inf>一兩以下笞二十，罪止杖一百、徒三年。</inf>各令修立。官屋加二等。誤毀者，但令修立，不坐罪。
                        家紅按:原書“塋”作“營”。
                    </content>
                    <li id="1">
                        <content lang="ch">一、凡廣收麥石，肆行跴麴，大開燒鍋者，杖一百，枷號兩個月。地方官員失察，交部分別處分。如官吏賄縱等弊，照枉法計贓論罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="99">
                    <title lang="ch">Shanshi tianyuan guaguo 擅食田園瓜果</title>
                    <title lang="en"/>
                    <title lang="fr"/>
                    <content lang="ch">凡於他人田園擅食瓜果之類，坐贓論。<inf>計所食之物，價一兩以下，笞一十，二兩笞二十。計兩加等，罪止杖六十、徒一年。</inf>棄毀者，罪亦如之。其擅將<inf>挾</inf>去及食<inf>之者</inf>係官田園瓜果，若官造酒食者，加二等。<inf>照擅食他人罪加一等。</inf>主守之人給與及知而不舉者，與同罪。若主守私自將去者，並以監守自盜論。<inf>至四十兩，問雜犯，准徒五年。</inf>
                    </content>
                    
                </lu>
                <lu id="100">
                    <title lang="ch">Sijie guanchechuan 私借官車船</title>
                    <title lang="en"/>
                    <title lang="fr"/>
                    <content lang="ch">凡監臨主守，將係官車船、店舍、碾磨之類私自借用，或轉借與人，及借之者，各笞五十，驗日追雇賃錢入官。<inf>不得過本價。</inf>若計雇賃錢重<inf>於笞五十</inf>者，各坐贓論，加一等。
                    </content>
                    
                </lu>
            </men>
            <men id="11">
                <title lang="ch">Hulü san hunyin zhiyi戶律三婚姻之一 </title> 
                <title lang="en"></title>
                <title lang="fr"></title>
                <lu id="101">
                    <title lang="ch">Nannü hunyin 男女婚姻</title>
                    <title lang="en"/>
                    <title lang="fr"/>
                    <content lang="ch">凡男女定婚之初，若<inf>或</inf>有殘<inf>廢或</inf>疾<inf>病</inf>、老幼、庶出、過房<inf>同宗</inf>、乞養<inf>異姓</inf>者，務要兩家明白通知，各從所願，<inf>不願即止，願者同媒妁</inf>寫立婚書，依禮聘嫁。若許嫁女已報婚書，及有私約<inf>謂先已知夫身殘疾、老幼、庶養之類</inf>而輒悔者，<inf>女家主婚人</inf>笞五十。<inf>其女歸本夫。</inf>雖無婚書，但曾受聘財者亦是。○若再許他人，未成婚者，<inf>女家主婚人</inf>杖七十；已成婚者，杖八十。後定娶者<inf>男家</inf>知情，<inf>主婚人</inf>與<inf>女家</inf>同罪，財禮入官，不知者不坐。追還財禮<inf>給後定娶之人</inf>，女歸前夫。前夫不願者，倍追財禮給還，其女仍從後夫。男家悔<inf>而再聘</inf>者，罪亦如之，<inf>仍令娶前女，後聘聽其別嫁</inf>不追財禮。○其未成婚男女，有犯姦盜者<inf>男子有犯，聽女別嫁；女子有犯，聽男別娶</inf>，不用此律。○若為婚而女家妄冒者，<inf>主婚人</inf>杖八十，<inf>謂如女有殘疾，卻令姊妹妄冒相見，後卻以殘疾女成婚之類</inf>追還財禮。男家妄冒者，加一等，<inf>謂如與親男定婚，卻與義男成婚。又如男有殘疾，卻令弟兄妄冒相見，後卻以殘疾男成婚之類</inf>不追財禮。未成婚者，仍依原定<inf>所妄冒相見之無疾兄弟姊妹，及親生之子為婚。如妄冒相見男女先已聘許他人，或已經配有室家者，不在仍依原定之限</inf>；已成婚者，離異。○其應為婚者，雖已納聘財，期約未至，而男家強娶，及期約已至，而女家故違期者，<inf>男女主婚人</inf>並笞五十。○若卑幼或仕宦或買賣在外，其祖父母、父母及伯叔父母、姑、兄姊<inf>自卑幼出外之</inf>後為定婚，而卑幼<inf>不知</inf>自娶妻，已成婚者，仍舊為婚<inf>尊長所定之女，聽其別嫁</inf>；未成婚者，從尊長所定。<inf>自定者，從其別嫁。</inf>違者，杖八十。<inf>仍改正。</inf>
                    </content>
                    <li id="1">
                        <content lang="ch">一、嫁娶皆由祖父母、父母主婚，祖父母、父母俱無者，從餘親主婚。其夫亡攜女適人者，其女從母主婚。若已定婚，未及成親，而男女或有身故者，不追財禮。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、男女婚姻各有其時，或有指腹、割衫襟為親者，並行禁止。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、招壻須憑媒妁明立婚書，開寫養老或出舍年限。止有一子者，不許出贅。其招壻養老者，仍立同宗應繼者一人，承奉祭祀，家産均分。如未立繼身死，從族長依例議立。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡女家悔盟另許，男家不告官司，強搶者，照強娶律減二等。<inf>按：笞三十。</inf>其告官斷歸前夫，而女家與後夫奪回者，照搶[註]奪律杖一百、徒三年。
                            家紅按:原書“搶”作“強”。</content>
                        <content lang="en"/>
                        <content lang="fr"/>
                    </li>
                </lu>
                <lu id="102">
                    <title lang="ch">Diangu qinü 典雇妻女</title>
                    <title lang="en"/>
                    <title lang="fr"/>
                    <content lang="ch">凡將妻妾受財<inf>立約出</inf>典<inf>驗日暫</inf>雇與人為妻妾者，<inf>本夫</inf>杖八十。典雇女者，<inf>父</inf>杖六十，婦女不坐。○若將妻妾妄作姊妹嫁人者，杖一百，妻妾杖八十。○知而典娶者，各與同罪，並離異<inf>女給親，妻妾歸宗</inf>，財禮入官。不知者不坐，追還財禮。<inf>仍離異。</inf>
                    </content>
                    <li id="1">
                        <content lang="ch">一、將妻妾作姊妹，及將親女並姊妹，嫁賣與人作妻妾、使女名色，騙財之後，設詞託故，公然領去者，照誆騙例治罪。若瞰起程中途，聚衆行兇，邀搶人財者，除實犯死罪外，餘俱發近邊充軍。媒人同謀邀搶者，罪同。若僅止知情媒合，並未同謀邀搶，照將妻妾作姊妹嫁人律減一等，杖九十，不知者不坐。</content>
                        <content lang="en"/>
                        <content lang="fr"/>
                    </li>
                </lu>
                <lu id="103">
                    <title lang="ch">Qiqie shixu 妻妾失序</title>
                    <title lang="en"/>
                    <title lang="fr"/>
                    <content lang="ch">凡以妻為妾者，杖一百。妻在，以妾為妻者，杖九十，並改正。若有妻更娶妻者，亦杖九十，<inf>後娶之妻</inf>離異<inf>歸宗</inf>。
                    </content>
                    
                </lu>
                <lu id="104">
                    <title lang="ch">Zhuxu jianü 逐壻嫁女</title>
                    <title lang="en"/>
                    <title lang="fr"/>
                    <content lang="ch">凡逐<inf>已入贅之</inf>壻嫁女，或再招壻者，杖一百，其女不坐。<inf>如招贅之女通同父母逐壻改嫁者，亦坐杖一百。後婚</inf>男家知而娶<inf>或後贅</inf>者，同罪。<inf>未成婚者，各減五等，財禮入官。</inf>不知者，亦不坐。其女斷付前夫，出居完聚。
                    </content>
                    
                </lu>
                <lu id="105">
                    <title lang="ch">Jusang jiaqu 居喪嫁娶</title>
                    <title lang="en"/>
                    <title lang="fr"/>
                    <content lang="ch">凡<inf>男女</inf>居父母及<inf>妻妾居</inf>夫喪，而身自<inf>主婚</inf>嫁娶者，杖一百。若男子居<inf>父母</inf>喪<inf>而</inf>娶妾，妻<inf>居夫喪</inf>女<inf>居父母喪</inf>而嫁人為妾者，各減二等。若命婦夫亡<inf>雖服滿</inf>再嫁者，罪亦如之<inf>亦如凡婦居喪嫁人者擬斷</inf>，追奪<inf>敕誥</inf>並離異。知<inf>係居喪及命婦</inf>而共為婚姻者，<inf>主婚人</inf>各減五等<inf>財禮入官</inf>，不知者不坐。<inf>仍離異，追財禮。</inf>若居祖父母、伯叔父母、姑、兄姊喪<inf>除承重孫外</inf>而嫁娶者，杖八十<inf>不離異</inf>，妾不坐。○若居父母、舅姑及夫喪，而與應嫁娶人主婚者，杖八十。○其夫喪服滿，<inf>妻妾</inf>果願守志，而女之祖父母、父母及夫家之祖父母、父母強嫁之者，杖八十。期親加一等，大功以下又加一等。婦人及娶者，俱不坐。未成婚者，追歸前夫之家，聽從守志，追還財禮；已成婚者，給與完聚，財禮入官。
                    </content>
                    <li id="1">
                        <content lang="ch">一、孀婦自願改嫁，翁姑人等主婚受財，而母家統衆搶奪，杖八十。夫家並無例應主婚之人，母家主婚改嫁，而夫家疏遠親屬強搶者，罪亦如之。其孀婦自願守志，母家、夫家搶奪強嫁，以致被污者，祖父母、父母及夫之祖父母、父母，杖八十；期親尊屬尊長，杖七十、徒一年半；大功以下尊屬尊長，杖八十、徒二年；期親卑幼，杖一百、徒三年；大功以下卑幼，杖九十、徒二年半。娶主不知情，不坐；知情同搶，照強娶笞五十律加三等，杖八十。未致被污者，父母、翁姑、親屬、娶主各減一等。婦女均聽回守志。如婦女自願完娶者，照律聽其完聚，財禮入官，親屬照律分別擬杖。若孀婦不甘失節，因而自盡者，不論已未被污，祖父母、父母、夫之祖父母、父母，杖一百、徒三年；期親尊屬尊長，杖一百、流二千里；功服，杖一百、流二千五百里；緦麻，杖一百、流三千里。緦麻卑幼，發邊遠充軍；功服，發極邊充軍；期親，擬絞監候。娶主知情同搶，致令自盡者，以為從論，各減親屬罪一等。<inf>若婦女自願完娶，復因他故自盡者，仍按服制，照律科以強嫁之罪，不在此例。</inf>若婦人情願守志，別無主婚之人，如有用強求娶，逼受聘財，因而致令自盡者，發近邊充軍，仍追埋葬銀兩。其有因搶奪而取去財物，及殺傷人者，各照本律，從其重者論。</content>
                        <content lang="en"/>
                        <content lang="fr"/>
                    </li>
                </lu>
                <lu id="106">
                    <title lang="ch">Fumu qiujin jiaqu 父母囚禁嫁娶</title>
                    <title lang="en"/>
                    <title lang="fr"/>
                    <content lang="ch">凡祖父母、父母犯死罪被囚禁，而子孫<inf>自</inf>嫁娶者，杖八十。<inf>若男娶妾、女嫁人</inf>為妾者，減二等。其奉<inf>囚禁</inf>祖父母、父母命而嫁女娶妻者，不坐，亦不得筵宴。<inf>違者，依父母囚禁筵宴律杖八十。</inf>
                    </content>
                    
                </lu>
                <lu id="107">
                    <title lang="ch">同姓為婚<inf>為婚兼妻妾言。禮不娶同姓，所以厚別也。</inf></title>
                    <title lang="en"/>
                    <title lang="fr"/>
                    <content lang="ch">凡同姓為婚者，<inf>主婚與男女</inf>各杖六十，離異。<inf>婦女歸宗，財禮入官。</inf>
                    </content>
                    
                </lu>
                <lu id="108">
                    <title lang="ch">Zunbei weihun 尊卑為婚</title>
                    <title lang="en"/>
                    <title lang="fr"/>
                    <content lang="ch">凡外姻有服<inf>或</inf>尊屬<inf>或</inf>卑幼共為婚姻，及娶同母異父姊妹，若妻前夫之女者，各以親屬相姦論。○其父母之姑舅、兩姨姊妹，及姨若堂姨母之姑、堂姑，己之堂姨及再從姨、<inf>己之</inf>堂外甥女，若女壻<inf>之姊妹</inf>及子孫婦之姊妹，<inf>雖無服</inf>並不得為婚姻。違者，<inf>男女</inf>各杖一百。○若娶己之姑舅、兩姨姊妹者<inf>雖無尊卑之分，尚有緦麻之服</inf>，杖八十。○並離異。<inf>婦女歸宗，財禮入官。</inf>
                    </content>
                    <li id="1">
                        <content lang="ch">一、男女親屬尊卑相犯重情，或干有<inf>按：干有即干犯也</inf>律應離異之人，俱照親屬已定名分，各從本律科斷，不得妄生異議，致罪有出入。其間情犯稍有可疑，揆於法制，似為太重，或於名分不甚有礙者，聽各該原問衙門臨時斟酌擬奏。其姑舅、兩姨姊妹為婚者，聽從民便。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、前夫子女與後夫子女苟合成婚者，以娶同母異父姊妹律條科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="109">
                    <title lang="ch">Qu qinshu qiqie 娶親屬妻妾</title>
                    <title lang="en"/>
                    <title lang="fr"/>
                    <content lang="ch">凡娶同宗無服<inf>姑姪姊妹</inf>之親，及無服親之妻者，<inf>男女</inf>各杖一百。若娶<inf>同宗</inf>緦麻親之妻，及舅甥妻，各杖六十、徒一年。小功以上<inf>之妻</inf>，各以姦論。<inf>自徒三年至絞斬。</inf>其<inf>親之妻</inf>曾被出及已改嫁，而娶為妻妾者<inf>無服之親不與</inf>，各杖八十。○若收父祖妾及伯叔母者<inf>不問被出、改嫁</inf>，各斬。若兄亡收嫂，弟亡收弟婦者<inf>不問被出、改嫁，俱坐</inf>，各絞。○妾<inf>父祖妾不與</inf>各減<inf>妻</inf>二等。<inf>被出、改嫁者遞減之。若原係妻而娶為妾，當從妻論。原係妾而娶為妻，仍從妾減科。</inf>○若娶同宗緦麻以上姑姪姊妹者，亦各以姦論。○<inf>除應死外</inf>並離異。
                    </content>
                    <li id="1">
                        <content lang="ch">一、凡收伯叔兄弟妾者，即照姦伯叔兄弟妾律，減妻一等，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡嫁娶違律，罪不至死者，仍依舊律定擬。至兄亡收嫂，弟亡收弟婦，罪犯應死之案，除男女私自配合，及先有姦情，後復婚配者，仍照律各擬絞決外，其實係鄉愚，不知例禁，曾向親族、地保告知成婚者，男女各擬絞監候，秋審入於情實。知情不阻之親族、地保，照不應重律杖八十。如由父母主令婚配，男女仍擬絞監候，秋審時核其情罪，另行定擬。</content>
                        <content lang="en"/>
                        <content lang="fr"/>
                    </li>
                </lu>
                <lu id="110">
                    <title lang="ch">Qu bumin funü wei qiqie 娶部民婦女為妻妾</title>
                    <title lang="en"/>
                    <title lang="fr"/>
                    <content lang="ch">凡府州縣親民官任内娶部民婦女為妻妾者，杖八十。若監臨<inf>内外上司</inf>官娶<inf>見問</inf>為事人妻妾及女為妻妾者，杖一百。女家<inf>主婚人</inf>並同罪。妻妾仍兩離之，女給親，<inf>兩離者，不許給與後娶者，亦不給還前夫，令歸宗。其女以父母為親，當歸宗。或已有夫，又以夫為親，當給夫完聚。</inf>財禮入官。<inf>恃勢</inf>強娶者，各加二等，女家不坐<inf>婦還前夫，女給親</inf>，不追財禮。若為子孫弟姪家人娶者，<inf>或和或強</inf>罪亦如之，男女不坐。<inf>若娶為事人婦女，而於事有所枉者，仍以枉法從重論。</inf>
                    </content>
                    
                </lu>
                <lu id="111">
                    <title lang="ch">Qu taozou funü 娶逃走婦女</title>
                    <title lang="en"/>
                    <title lang="fr"/>
                    <content lang="ch">凡娶<inf>自己</inf>犯罪<inf>已發在官而</inf>逃走<inf>在外之</inf>婦女為妻妾，知<inf>逃走之</inf>情者，與同<inf>其所犯之本</inf>罪。<inf>婦人加逃罪二等，其娶者不加罪。</inf>至死者，減一等，離異。不知者不坐。若無夫<inf>又</inf>會赦免罪者，不離。<inf>一有不合，仍離。</inf>
                    </content>
                    
                </lu>
            </men>
            <men id="12">
                <title lang="ch">Hulü si hunyin zhier 戶律四婚姻之二</title> 
                <title lang="en"></title>
                <title lang="fr"></title>
                <lu id="112">
                    <title lang="ch">Qiangzhan liangjia qinü 強占良家妻女</title>
                    <title lang="en"/>
                    <title lang="fr"/>
                    <content lang="ch">凡豪<inf>強</inf>勢<inf>力</inf>之人強奪良家妻女，姦占為妻妾者，絞<inf>監候</inf>，婦女給親。<inf>婦歸夫，女歸親。</inf>配與子孫、弟姪、家人者，罪<inf>歸所主</inf>亦如之，<inf>所配</inf>男女不坐。<inf>仍離異給親。</inf>
                    </content>
                    <li id="1">
                        <content lang="ch">一、強奪良人妻女，賣與他人為妻妾，及投獻王府並勲戚勢豪之家者，俱擬絞監候。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、強奪良家妻女，中途奪回，及尚未姦污者，照已被姦占律，減一等定擬。若已被姦污，而婦女自盡者，照強姦已成，本婦羞忿自盡例，擬斬監候。未被姦污而自盡者，照強姦未成，本婦羞忿自盡例，擬絞監候。若強奪良家妻女，其夫或父母親屬羞忿自盡者，亦分別已成、未成，照本婦自盡之例問擬。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、強奪良家妻女，姦占為從之犯，應照為首絞罪減一等，杖一百、流三千里。如被誘隨行，止於幫同扛擡，照未成婚減絞罪五等，杖七十、徒一年半。其中途奪回，及尚未姦污，為從者審係助勢濟惡，減為首流罪一等，杖一百、徒三年。如被逼誘隨行，止於幫同扛擡，各照不應重律，杖八十。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡謀占資財，貪圖聘禮，期功卑幼用強搶賣伯叔母姑等尊屬者，擬斬監候。期功卑幼搶賣兄妻、胞姊，及緦麻卑幼搶賣尊屬尊長，並疏遠無服親族搶賣尊長、卑幼者，均擬絞監候。如尊屬尊長圖財強賣卑幼，係期功，杖一百、流三千里；係緦麻，發附近充軍。未成婚者，各減已成婚一等。若中途奪回，及娶主自行送回，未被姦污者，均以未成婚論。如婦女不甘失節，因而自盡者，期功以下卑幼及疏遠親族，仍照本例，分別斬絞監候；緦麻尊屬尊長，亦擬絞監候；期功尊屬尊長，發近邊充軍。<inf>若已成婚，而婦女因他故自盡者，仍依圖財強嫁問擬，不在此例。</inf>娶主知情同搶，及用財謀買者，各減正犯罪一等，不知者不坐。<inf>如因家貧不能養贍，或慮不能終守，勸令改嫁，並非為圖財圖産起見，均仍照強嫁例定擬，不得濫引此例。</inf></content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡聚衆夥謀搶奪路行婦女，或賣或自為妻妾、奴婢，及被姦污者，並聚衆夥謀於素無瓜葛之家，入室搶奪婦女<inf>無論曾否媒説</inf>，一經搶獲出門，即屬已成。審實，不分得財與未得財，為首者，斬立決；為從者，皆絞監候。知情故買者，減正犯罪一等，不知者不坐。如圖搶入室，未將婦女搶獲者，首犯擬絞監候，為從實發極邊煙瘴充軍。至因夥衆搶奪婦女拒捕殺人者，無論已成未成，下手殺人之犯斬決，梟示，幫毆成傷從犯，不論手足、他物、金刃，均擬絞監候。其並未幫毆首從各犯，仍分別已未搶獲婦女本例問擬。家奴搶奪，伊主知情不首者，照知情故買治罪。該管官員不行嚴禁查拿者，交部議處；領催、總甲，杖八十。其有並非夥衆，但強賣與人為妻妾者，擬絞監候。若於素有瓜葛之家<inf>必實有戚誼者，方以瓜葛論</inf>，先經媒説未允，因而糾衆強搶者，仍按強奪姦占已未成本律例科斷。如有拒捕殺傷人者，照搶奪殺傷人例辦理。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡聚衆夥謀搶奪曾經犯姦婦女已成，無論在途在室，首犯發黑龍江，給披甲人為奴；為從幫搶者，杖一百、流三千里；同謀未經同搶之犯，杖一百、徒三年。如圖搶未成，首犯杖一百、流三千里；為從幫搶者，杖一百、徒三年；同謀未經同搶之犯，杖九十、徒二年半。如婦女犯姦後已經悔過自新，確有證據者，仍以良人婦女論。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡聚衆夥謀搶奪興販婦女已成者，為首擬絞監候，為從實發雲貴、兩廣極邊煙瘴充軍；同謀未經同搶之犯，杖一百、流二千里。如圖搶未成，為首實發雲貴、兩廣極邊煙瘴充軍，為從杖一百、流三千里；同謀未經同搶之犯，杖一百、徒三年。其有並非聚衆，但將興販婦女搶奪已成者，為首發極邊足四千里充軍，為從杖一百、徒三年；同謀未經同搶之犯，杖九十、徒二年半。若圖搶未成，為首杖一百、徒三年，為從杖九十、徒二年；同謀未經同搶之犯，杖八十、徒二年。如拒捕殺傷興販之犯，以凡論。若係本婦及本婦之有服親屬，均依罪人拒捕律科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="113">
                    <title lang="ch">Qu yueren wei qiqie 娶樂人為妻妾</title>
                    <title lang="en"/>
                    <title lang="fr"/>
                    <content lang="ch">凡<inf>文武</inf>官<inf>並</inf>吏娶樂人<inf>妓者</inf>為妻妾者，杖六十，並離異<inf>歸宗，不還樂工，財禮入官</inf>。若官員子孫<inf>應襲廕者</inf>娶者，罪亦如之，註册，候[註]廕襲之日，<inf>照廕襲本職上</inf>降一等敘用。
                        家紅按:原書“候”作“後”。據順治、雍正、乾隆律改。
                    </content>
                    
                </lu>
                <lu id="114">
                    <title lang="ch">Sengdao quqi 僧道娶妻</title>
                    <title lang="en"/>
                    <title lang="fr"/>
                    <content lang="ch">凡僧道娶妻妾者，杖八十，還俗。女家<inf>主婚人</inf>同罪，離異。<inf>財禮入官。</inf>寺觀住持知情，與同罪<inf>以因人連累，不在還俗之限</inf>，不知者不坐。○若僧道假託親屬或僮僕為名求娶，而僧道自占者，以姦論。<inf>以僧道犯姦，加凡人和姦罪二等論。婦女還親，財禮入官。係強者，以強姦論。</inf>
                    </content>
                    
                </lu>
                <lu id="115">
                    <title lang="ch">Liangjian wei hunyin 良賤為婚姻</title>
                    <title lang="en"/>
                    <title lang="fr"/>
                    <content lang="ch">凡家長與奴娶良人女為妻者，杖八十，女家<inf>主婚人</inf>減一等，不知者不坐。其奴自娶者，罪亦如之。家長知情者，減二等。因而入籍<inf>指家長言</inf>為婢者，杖一百。若妄以奴婢為良人，而與良人為夫妻者，杖九十。<inf>妄冒由家長，坐家長；由奴婢，坐奴婢。</inf>各離異，改正。<inf>謂入籍為婢之女，改正復良。</inf>
                    </content>
                    
                </lu>
                <lu id="116">
                    <title lang="ch">Chuqi 出妻</title>
                    <title lang="en"/>
                    <title lang="fr"/>
                    <content lang="ch">凡妻<inf>於七出</inf>無應出<inf>之條</inf>及<inf>於夫無</inf>義絶之状而<inf>擅</inf>出之者，杖八十。雖犯七出<inf>無子、淫泆、不事舅姑、多言、盜竊、妬忌、惡疾</inf>，有三不去<inf>與更三年喪、前貧賤後富貴、有所娶無所歸</inf>而出之者，減二等，追還完聚。○若犯義絶，應離而不離者，亦杖八十。若夫妻不相和諧，而兩願離者，不坐。<inf>情既已離，難強其合。</inf>○若<inf>夫無願離之情</inf>妻<inf>輒</inf>背夫在逃者，杖一百，從夫嫁賣。<inf>其妻</inf>因逃而<inf>輒自</inf>改嫁者，絞<inf>監候</inf>。其因夫<inf>棄妻</inf>逃亡，三年之内不告官司而逃去者，杖八十。擅<inf>自</inf>改嫁者，杖一百。妾各減二等。<inf>有主婚、媒人，有財禮，乃坐。無主婚人，不成婚禮者，以和姦、刁姦論。其妻妾仍從夫嫁賣。</inf>○若婢背家長在逃者，杖八十。因而改嫁者，杖一百，給還家長。○窩主及知情娶者，各與<inf>妻妾、奴婢</inf>同罪。至死者，減一等。<inf>財禮入官。</inf>不知者，<inf>主娶者言</inf>俱不坐。<inf>財禮給還。</inf>○若由<inf>婦女之</inf>期親以上尊長主婚改嫁者，罪坐主婚，妻妾止得在逃之罪。餘親主婚者<inf>餘親謂期親卑幼及大功以下尊長、卑幼主婚改嫁者</inf>，事由主婚，主婚為首，男女為從；事由男女，男女為首，主婚為從。至死者，主婚人並減一等。<inf>不論期親以上及餘親，係主婚人，皆杖一百、流三千里。</inf>
                    </content>
                    <li id="1">
                        <content lang="ch">一、妻犯七出之状，有三不去之理，不得輒絶。犯姦者，不在此限。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、期約已至五年，無過不娶，及夫逃亡三年不還者，並聽經官告給執照，另行改嫁，亦不追財禮。</content>
                        <content lang="en"/>
                        <content lang="fr"/>
                    </li>
                </lu>
                <lu id="117">
                    <title lang="ch">Jiaqu weilü zhuhun meiren zui嫁娶違律主婚媒人罪</title>
                    <title lang="en"/>
                    <title lang="fr"/>
                    <content lang="ch">凡嫁娶違律，若由<inf>男女之</inf>祖父母、父母、伯叔父母、姑、兄姊，及外祖父母主婚者，<inf>違律之罪</inf>獨坐主婚。<inf>男女不坐。</inf>餘親主婚者<inf>餘親謂期親卑幼，及大功以下尊長、卑幼主婚者</inf>，事由主婚，主婚為首，男女為從<inf>得減一等</inf>；事由男女，男女為首，主婚為從<inf>得減一等</inf>。至死者，<inf>除事由男女，自當依律論死。其由</inf>主婚人並減一等。<inf>主婚人雖係為首，罪不入於死，故並減一等。男女已科從罪，至死亦是滿流，不得於主婚人流罪上再減。</inf>○其男女被主婚人威逼，事不由己，若男年二十歲以下，及在室之女，<inf>雖非威逼</inf>亦獨坐主婚，男女俱不坐。<inf>不得以首從科之。</inf>○未成婚者，各減已成婚罪五等。<inf>如絞罪，減五等，杖七十、徒一年半，餘類推減。</inf>○若媒人知情者，各減<inf>男女主婚</inf>犯人罪一等，不知者不坐。○其違律為婚各條稱離異改正者，雖會赦<inf>但得免罪</inf>，猶離異改正。離異者，婦女並歸宗。○財禮，若娶者知情，則<inf>不論已未成婚，俱</inf>追入官；不知者，則追還主。
                    </content>
                    <li id="1">
                        <content lang="ch">一、凡紳衿庶民之家，如有將婢女不行婚配，致令孤寡者，照不應重律，杖八十。係民，的決；紳衿，依律納贖，令其擇配。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、福建臺灣地方民人不得與番人結親，違者離異，民人照違制律杖一百，土官、通事減一等，各杖九十。該地方官如有知情故縱，題參交部議處。其從前已娶，生有子嗣者，即安置本地為民，不許往來。番社違者，照不應重律杖八十。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、湖南省所屬未薙髪之苗人與民人結親，俱照民俗，以禮婚配，須憑媒妁寫立婚書，仍報明地方官立案稽查。如有姦拐、販賣、嫁妻、逐壻等事，悉照民例治罪。其商賈客民，未經入籍苗疆，蹤跡無定者，概不許與苗民結親。如有私相連結滋事者，按例治罪。失察之地方官，照例議處。至溪峒深居苗猺，有願與民人結親者，亦聽其自便，悉照前例辦理。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡嫁娶違律，應行離異者，與其夫及夫之親屬有犯，如係先姦後娶，或私自苟合，或知情買休，雖有媒妁婚書，均依凡人科斷。若止係同姓及尊卑良賤為婚，或居喪嫁娶，或有妻更娶，或將妻嫁賣，娶者果不知情，實係明媒正娶者，雖律應離異，有犯仍按服制定擬。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、八旗内務府三旗人，如將未經挑選之女許字民人者，將主婚人照違制律杖一百。若將已挑選及例不入選之女許字民人者，照違令律笞五十。其聘娶之民人，一體科罪。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="13">
                <title lang="ch">Hulü wu cangku shang 戶律五倉庫上<inf>收米穀曰倉，收財帛曰庫。</inf> Hu lü wu can ku shang</title> 
                <title lang="en"></title>
                <title lang="fr"></title>
                <lu id="118">
                    <title lang="ch">Qianfa 錢法</title>
                    <title lang="en"/>
                    <title lang="fr"/>
                    <content lang="ch">凡錢法，設立寶源、寶泉等局，鼓鑄制錢，内外俱要遵照戶部議定數目，一體通行。其民間金銀、米麥、布帛諸物價錢，並依時値，聽從民便<inf>使用</inf>。若阻滯不即行使者，杖六十。○其軍民之家<inf>私畜銅器</inf>，除鏡子、軍器及寺觀、庵院鍾磬、鐃鈸外，其餘應有廢銅，並聽赴官賣。每斤官給銀七分，增減隨時。若私相買賣，及收匿在家，不赴官者，笞四十。
                    </content>
                    <li id="1">
                        <content lang="ch">一、各省開採銅鉛，令道員總理，府佐官分理，州縣官專管其事。凡産銅鉛之處，聽民採取，税其二分，造册季報。所剩八分，任民照時價發賣。有墳墓處所，不許採取。如有不得銅鉛，及不便採取之處，該督撫題明，停其採取。其各州縣産銅鉛之山，令地主報名採取。地主無力開採，聽本州縣報名採取。州縣無匠役，許於鄰近州縣雇募，該州縣自行稽察。如有別州縣民人夥衆越境採取，聚至三十人以上，為首者發近邊充軍，為從枷號三個月、杖一百。不及三十名者，為首枷號三個月、杖一百，為從滿杖。衙役恣意攪擾，致人裹足者，為首枷號兩個月，發附近充軍，為從減一等。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、承辦銅商逾限並無貨物出口，或非採易銅斤之貨，嚴拿究處，著落追賠。其進口之時，或非原出口地方，該汛地方官立速查報，並知照原出口之該汛官弁，勒催起解。倘有侵那隱匿之弊，將該商從重治罪。倘辦員侵欺扣剋，串通蒙混，以致姦商那新掩舊，督撫據實題參治罪。上司徇隱，一併交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、雲南等省銅廠，經放預給工本銀兩，如課長、鑪戶有剋扣分肥，侵呑入己情弊，審究確實，即照常人盜倉庫錢糧例，計贓科罪，將家産查封，變估抵補，仍責成該管之員實力稽查。倘該管各員徇隱不究，察出，即行指名題參。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、京城銅鋪私造五斤以上銅器售賣者，照收匿廢銅不赴官律，笞四十。官民人等，除鼎彝、樂器等件外，如私藏五斤以上銅器者，係民，與私造同罪；係官，交部照例議處，銅器俱入官。其官員銅器在三斤以上，民人銅器在一斤以上，查出，一併入官，免其治罪議處。倘胥役藉端訛詐，照蠹役詐贓例治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="119">
                    <title lang="ch">Shouliang weixian 收糧違限</title>
                    <title lang="en"/>
                    <title lang="fr"/>
                    <content lang="ch">凡收夏税，<inf>所收小麥</inf>於五月十五日開倉，七月終齊足；秋糧，<inf>所收糧米</inf>十月初一開倉，十二月終齊足。如早收去處，預先收受者，不拘此律。若夏税違限至八月終，秋糧違限至次年正月終，不足者，其提調部糧官、吏典、分催里長、欠糧人戶，各以<inf>税糧</inf>十分為率，一分不足者杖六十。每一分加一等，罪止杖一百。<inf>官吏、里長</inf>受財<inf>而容拖欠</inf>者，計<inf>所受</inf>贓以枉法從重論。<inf>分別受贓、違限輕重。</inf>若違限一年之上不足者，人戶、里長杖一百，提調部糧官、吏典照例擬斷。
                    </content>
                    <li id="1">
                        <content lang="ch">一、應納錢糧，以十分為率，欠至四分以下者，舉人問革為民；貢監生員並黜革，杖六十。欠至七分以下者，舉人問革為民，杖八十；貢監生員黜革，枷號一個月，杖一百。欠至十分以下者，舉人問革為民，杖一百；貢監生員俱黜革，枷號兩個月，杖一百。以上俱以次年四月奏銷以前為限，不足分數者，照例治罪，仍嚴催未完錢糧。其文武進士及在籍有頂帶人員，並與舉人同。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、運弁以通幫糧米計算，但有掛欠，即革職責懲，發南追比。不完者，分別治罪。如欠不及一分，笞五十，追完還職，不完滿杖。欠至一分，杖六十，追完免罪，不完徒一年。欠至二分，杖七十，追完免罪，不完徒二年。欠至三分，杖八十，追完免罪，不完徒三年。欠至四分，杖九十，追完仍滿杖，不完發附近充軍。欠至五分，杖一百，追完徒一年，不完者發邊遠充軍。欠至六分者，絞；六分以上者，斬，俱監候，照例以其家産抵償。如仍不足，令原僉衙門各官代賠。旗丁以一船糧米計算，但有掛欠，即革職[註1]責懲，拿交運官，發南追[註2]，不完治罪。其按照分數定罪之處，並與運弁同，承追官嚴加議處。如家産抵償不足，令僉丁衛所、糧道各官代賠。至糧船起交足額外，原有餘米，聽回空時沿途糶賣。
                            家紅按1:原書“革職”作“革運”。
                            家紅按2:原書“追比”作“追完”。</content>
                        <content lang="fr"/>
                    </li>
                    <li id="3">
                        <content lang="ch">一、掛欠漕糧，弁丁照例分別治罪外，所欠糧數作十分分賠：總漕半分，糧道一分，監兌官半分，押運官半分，運官一分半，僉丁衛所官半分，旗丁五分半。總漕等官如限内不完，交部議處。弁丁於限内全完，分別應治罪者治罪，應免議者免議；如不完，照例治罪。其[註]不能賠償米石，仍著總漕等官賠償。十分全完，照例議敘。
                            家紅按:原書“其”作“將”。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、同幫運丁，將赤貧無賴之丁混行互結，以致掛欠者，將本丁應賠五分半之内，互結各丁攤賠一分<inf>按：即上條掛欠分賠之項</inf>，其餘令本丁賠補。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡兵役有應輸之糧，抗玩不納者，該州縣即將未完錢糧數目開明，移令所轄衙門，著本管官弁照數追完，移交州縣。如不實力催追完解，即照州縣催徵錢糧未完分數律議處。其上司書役有抗糧不納者，該州縣一面詳報上司，一面嚴行拘拿，革役追比。如上司有阿庇袒護，州縣有瞻徇等弊，均照例議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡紳衿所欠分數，各州縣逐戶開出，另册詳報，指名題參。無論文武鄉紳、進士、舉人、生員，並貢監及有頂帶人員、已任未任，俱按未完分數，已任者革職，未任者革去頂帶衣衿，按例枷責治罪。如州縣不行另册詳報，別經發覺，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="120">
                    <title lang="ch">Duoshou shuiliang humian 多收税糧斛面</title>
                    <title lang="en"/>
                    <title lang="fr"/>
                    <content lang="ch">凡各倉<inf>主守官役</inf>收受税糧，聽令納戶親自行概，平斛交收，作<inf>正</inf>數<inf>即以平收者作正數</inf>支銷，依例准除折耗。若倉官、斗級不令納戶行概，踢斛、淋尖，多收斛面<inf>在倉</inf>者，杖六十。若以<inf>所多收之</inf>附餘糧數<inf>總</inf>計贓重<inf>於杖六十</inf>者，坐贓論罪，止杖一百。<inf>此皆就在倉者言。如入己，以監守自盜論。</inf>提調官吏知而不舉，與同罪<inf>多糧給主</inf>，不知者不坐。
                    </content>
                    <li id="1">
                        <content lang="ch">一、各處倉糧，每石收耗米三升。查盤之時，計守支年分，每年每石准開耗一升。若三年之外，原收耗糧已減盡，照例於正糧内遞開一升，准作耗糧。此外若有侵盜者，方照律例問罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、社倉捐穀，聽民自便，不得繩以官法。違者，以違制論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡社倉穀石，不遇荒歉，借領者，每石收息穀一斗，還倉。小歉借動者，免取其息。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡貢監生員中富生上戶，定限五月完半，十月全完。如届期不清，再展二月，以歲底全完為率。中、下貧生，定限八月完半，歲底全完。如届期不清，中等以開歲二月為率，下等以開歲四月為率，務須全完。如逾限不完，即行詳革。革後全完，仍准開復。若委係赤貧無力，而尾欠僅屬分釐者，詳查明確，暫免詳革，准於秋收併入限年完半數内，帶徵完足。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、在京、在外並各邊一應收放糧草去處，若職官子弟、積年匪徒、跟子、買頭、小脚、歇家、跟官、伴當人等，三五成群，搶奪籌斛，占堆、行概等項，打攪倉場，及欺陵官攢，或挾詐運納軍民財物者，杖罪以下，於本處倉場門首枷號一個月發落；徒罪以上，與再犯杖罪以下，免其枷號，發附近充軍。干係内外官員，題參交部議處。如本犯罪止枷杖者，不行禀舉之花戶，杖八十；犯該軍罪者，花戶亦杖八十，在該倉門首加枷號一個月，均革役。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各倉花戶已經斥革，復在現充花戶身後影射把持，向關米之人勒索得財，計贓一兩以下，杖一百，枷號兩個月；一兩至五兩，杖一百、徒三年；六兩至十兩，發邊遠充軍；十兩以上，實發雲貴、兩廣極邊煙瘴充軍。贓至一百二十兩以上，照指稱掣批名色勒索例，擬絞監候。為從各減一等。如計贓重於從罪者，仍各從其重者論。親老丁單，不准留養。若甫經影射辦事，尚未得贓，即在該倉門首枷號一個月，杖一百。現充花戶，有心容隱，朋比為姦者，均革役，與首犯同罪。其筲頭夫役及不應入倉人等稱為花戶，身後辦事，勒索得財者，均照前例問擬。如隨同花戶及身後辦事之人知情分贓者，亦以為從論。至積年匪徒在倉滋事，仍照打攪倉場本例懲辦。</content>
                        <content lang="en"/>
                        <content lang="fr"/>
                    </li>
                </lu>
                <lu id="121">
                    <title lang="ch">Yinni feiyong shuiliang kewu 隱匿費用税糧課物</title>
                    <title lang="en"/>
                    <title lang="fr"/>
                    <content lang="ch">凡<inf>本戶自運</inf>送本戶應納税糧課物<inf>如蠶絲、銅鐵之類</inf>，及應<inf>追</inf>入官之物，<inf>已給文運送</inf>而隱匿<inf>肥己，私自</inf>費用，不納或詐作<inf>水火盜賊</inf>損失，欺罔<inf>經收</inf>官司者，併計所虧欠物數<inf>為贓</inf>，准竊盜論<inf>罪止杖一百、流三千里</inf>，免刺。其部運官吏知<inf>隱匿詐妄之</inf>情，與同罪，不知者不坐。<inf>此係公罪，各留職役。若受財故縱，以枉法從重論。小戶附搭侵匿者，仍依此律，准竊盜。</inf>
                    </content>
                    <li id="1">
                        <content lang="ch">一、石壩、大通橋設立經紀剥船，轉運京倉糧米，倉場及坐糧廳各差妥役，沿閘稽查。如剥船回空，搜查無米藏匿者，其掣欠仍責經紀賠補。若船底搜出有米藏匿，即將掣欠之米令船戶代役照數攤賠，枷責革役。其失察之經紀，一併責懲。</content>
                        <content lang="en"/>
                        <content lang="fr"/>
                    </li>
                </lu>
                <lu id="122">
                    <title lang="ch">Lanna shuiliang 攬納税糧</title>
                    <title lang="en"/>
                    <title lang="fr"/>
                    <content lang="ch">凡攬納<inf>他人</inf>税糧者，杖六十，著落<inf>本犯</inf>赴倉<inf>照所攬數</inf>納足，再於犯人名下<inf>照所納數</inf>追罰一半入官。○若監臨主守<inf>官役挾勢</inf>攬納者，加罪二等。<inf>仍追罰一半入官。</inf>○其小戶畸<inf>殘田</inf>零<inf>零丁不足以成一戶</inf>米麥，因便湊數，<inf>於本里</inf>納糧人戶處附納者，勿論。<inf>包攬侵費正數，及多科費用，以誆騙論。若侵欺，以監守自盜論。包與者，不應杖罪。</inf>
                    </content>
                    <li id="1">
                        <content lang="ch">一、凡内府錢糧及内外倉場糧草、各處軍需等項，不拘起運存留，但有包攬誆騙銀一百兩、糧二百石以上，不行完納，事發，責限三個月以内完納者，照常發落。過期不完者，盡其財産賠納，發近邊充軍。各邊武職主使家人、伴當、跟隨交結人員，挾勢攬納作弊者，參問究擬；聽使之人，仍照前例問擬。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、内外各處收受草束，若兜攬之徒恃強將不堪水溼小草充數，囑託監收官員收受者，拿送問罪，枷在本處倉場門首三個月發落。</content>
                        <content lang="en"/>
                        <content lang="fr"/>
                    </li>
                </lu>
                <lu id="123">
                    <title lang="ch">Xuchu tongguan zhuchao 虚出通關硃鈔<inf>凡錢糧通完，出給印信長單，為通關。倉庫截收，則暫給紅批照票，為硃鈔。</inf></title>
                    <title lang="en"/>
                    <title lang="fr"/>
                    <content lang="ch">凡倉庫收受一應係官錢糧等物<inf>原數本</inf>不足，而監臨主守通同有司提調官吏，虚出通關<inf>給發</inf>者，計所虚出之數，並贓<inf>不分攤各犯</inf>皆以監守自盜論。○若委官盤點錢糧，數本不足，扶同<inf>監臨、提調官</inf>申報足備者，罪亦如之。<inf>亦計不足數，以監守自盜論。併贓</inf>受財者，計<inf>入己</inf>贓以枉法從重論。○其監守不收本色，<inf>詐言奉文</inf>折收財物，虚出硃鈔者，亦以監守自盜論。納戶知情，減二等，免刺，原與之贓入官；不知者不坐，其贓還主。○<inf>通上</inf>同僚知而不舉者，與犯人同罪。<inf>至死減等。</inf>不知及不同署文案者不坐。<inf>以失覺察論。</inf>
                    </content>
                    <li id="1">
                        <content lang="ch">一、凡州縣倉庫錢糧，責成知府、直隸州知州嚴行盤查，於每年奏銷時，出具所管州縣倉庫實貯無虧印結，造册申詳保題。仍令不時盤查，一有虧空，無論幾時察出，立即列揭請參，免其治罪分賠。如知府、直隸州知州通同徇隱，別經發覺，將知府、直隸州知州革職離任，先於本犯名下著追，勒限三年。如果家産全無，無力完帑，將未完銀米等項，無論侵那，俱著落知府、直隸州知州獨賠。如止盤查不實，不行揭報，審係州縣侵欺，將知府、直隸州知州照失察侵盜本例議處，免其分賠。審係州縣那移，亦先於本犯名下著追，勒限三年。如果家産全無，無力完帑，將未完銀米等項，責令知府、直隸州知州分賠一半。如知府、直隸州知州查出虧空，揭報司道，司道不即轉揭，及司道已經轉揭，督撫不即題參，許知府、直隸州知州竟揭部院，將不轉不參之督撫、司道議處，著令分賠。如督撫、司道明知州縣虧空，不即報參，反為設法彌補，於本犯勒追限滿之日，著落督撫、司道分賠，仍交部照例議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡州縣侵那虧空，審明確係知府、直隸州知州徇隱，應著落獨賠之項，將徇隱之知府、直隸州知州革職離任。其州縣虧空銀米，仍依侵那等贓年限，先於本犯名下盡數著落嚴追，一年限内全完。除侵盜之案，照監守自盜本例，分別年限完繳數目辦理外，若係那移之項至二萬兩以上者，本犯照例釋免；未至二萬兩者，本犯照例准其開復。其徇隱之知府、直隸州知州，亦一體准其開復。如二限、三限補完者，本犯照例分別減等發落。若三年限滿，不能完足，本犯照現在未完之數治罪。查實果係家産全無，無力完帑，將未完銀米等項，著落徇隱之知府、直隸州知州獨賠，勒限一年完補。若能於限内全完，准其開復。限滿不完，再限一年完補。若能於二限内賠補全完，照伊原職降一級調用。如二限内完不足數，再限一年完補。若能於三限内全完，照伊原職降二級調用。三限既滿之後，雖照數賠補全完，亦不准其開復。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各府倉庫錢糧，於每年奏銷時，責成各該道盤查。直隸州錢糧，責成分巡道盤查。糧驛道錢糧，責成布政使盤查。藩庫錢糧，該省有總督者，督撫會同盤查；無總督者，巡撫盤查。其總督有管轄兩三省者，或隔二三年，或隔三四年，於題明巡查地方事情之便，會同盤查，出具印結，於奏銷本内一併保題。倘有扶同徇隱，及盤查不實，不行揭報，俱照州縣倉庫例行。如有抑勒、那借、濫動，以致虧空者，許據實通詳揭送各部院，奏聞嚴加議處，責令賠補。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡州縣那移虧空，審明係知府、直隸州知州不行揭報，應著落分賠之項，將知府、直隸州知州革職。其虧空銀米，仍依那移虧空年限，先於本犯名下盡數著落嚴追。一年限内全完，將本犯及不行揭報之知府、直隸州知州，俱照例准其開復。二限、三限補完，本犯照例分別發落。若三年限滿，不能完足，本犯仍照原擬治罪。<inf>按：與上條重複。</inf>查實果係家産全無，無力完帑，將未完銀米等項，無論侵那，著落不行揭報之知府、直隸州知州分賠五成；其餘五成，著落失察道員分賠二成，藩司分賠二成，巡撫分賠一成。其知府、直隸州知州分賠銀兩，勒限一年完補。限内全完，准其開復；不完，再限一年補完。若能於二限内全完者，准其開復，於補官日罰俸一年。如二限内完不足數，再限一年完補。若能於三限内全完者，照伊原職降一級調用。如三次限滿不完，不准開復，未完銀兩仍著落追賠。至巡撫、司道分賠銀兩，均照代賠例銀，按銀數多寡，分年完繳。倘有兩案著賠，准將前案銀兩依限繳完，再行續接追繳。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡順天府所屬二十五州縣衛錢糧事件，俱令該府尹稽察，仍於報銷時，直督會同府尹，互相查核，列銜具題。其督徵完欠分數考成，與直督一例辦理。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡新舊交代，如果米穀收存不愼，官物遺失不全<inf>按：專指此二項而言，與損壞倉庫財物條參看</inf>，立即揭報題參，於舊官名下著追。如已經後官接受出結，米穀霉變，官物短少，著落接任出結之官按數賠補。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡該年奏銷錢糧，各上司照例盤查出結外，再將各屬現年已徵一切正耗雜項，錢糧穀價等銀，一體清查，如無缺少，一併出具結状，申送督撫查核。如有那移抵飾，據實揭參。該管上司扶同徇隱，照例參處。其知府有經徵之項，盤查道員亦照守牧盤察州縣之例，一體查辦。各省督撫於奏銷錢糧，清查司庫時，將本年新收各項錢糧一併盤查，聲明並無那新補舊情弊，出結保題。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡各省虧空案件，審係侵貪入己者，本犯無力完交，令該上司等分賠。其那移及倉穀霉變等項，只將該員擬罪著追，不必概令上司攤賠。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、各省督撫每於年終將所轄屬員内，通行查察有無虧空之處，據實彙奏。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、各省屬官虧空，上司明知故縱者，令徇隱之上司各賠一分。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡知府、直隸州知州失察屬員虧空，及本犯實係因公那移者，仍照原例辦理外，其知府、直隸州知州通同徇隱州縣欺侵倉庫錢糧，著落代賠之項，若三限已滿，尚未賠完，該督撫取具家産全無印甘各結保題，即將革職代賠之知府、直隸州知州，按其已未完交分數治罪。以十分為率，如未完之數在五分以内者，杖一百；至六分者，杖六十、徒一年。每一分加一等，十分無完者，杖一百、徒三年。均不准納贖。如能依限賠完，仍照例准其分別開復、降調。</content>
                        <content lang="en"/>
                        <content lang="fr"/>
                    </li>
                </lu>
                <lu id="124">
                    <title lang="ch">Fuyu qianliang sixia bushu 附餘錢糧私下補數</title>
                    <title lang="en"/>
                    <title lang="fr"/>
                    <content lang="ch">凡各衙門及倉庫，但有附餘錢糧，須要盡實報官，明白<inf>立案，於</inf>正收<inf>簿内，另</inf>作數<inf>支銷</inf>。若監臨主守將增出錢糧私下銷補別項事故虧折之數，瞞官作弊者，<inf>不分首從</inf>併計贓以監守自盜論。<inf>其虧折追賠還官。</inf>○若内庫收受金帛，當日交割未完者<inf>不許帶出</inf>，許令附簿寄庫。若有餘剩之物，本庫明白立案正收，開申戶部作數。若<inf>解戶</inf>朦朧擅將金帛等物出外者<inf>不分多少</inf>，斬。<inf>雜犯，准徒五年。</inf>守門官失於盤獲搜檢者，杖一百。<inf>金帛等物追還官。</inf>
                    </content>
                    
                </lu>
                <lu id="125">
                    <title lang="ch">sijie qianliang 私借錢糧</title>
                    <title lang="en"/>
                    <title lang="fr"/>
                    <content lang="ch">凡監臨主守將係官錢糧等物<inf>乃金帛之類，非下條衣服之屬</inf>私自借用，或轉借與人者，雖有文字<inf>文字兼文約、票批、簿籍</inf>，併計<inf>所借之</inf>贓以監守自盜論。其非監守之人借者，以常人盜倉庫錢糧論。<inf>監守坐以自盜，非監守止以常人盜，追出原物還官。</inf>○若將自己物件抵換官物者，罪亦如之。<inf>自己物件入官。</inf>
                    </content>
                    <li id="1">
                        <content lang="ch">一、凡管民地方官員借用官銀，初次逾限不能完者，即令離任，限一年還完，開復。若限内不完，革職，著落家産還完。旗員交與該旗催追，漢官交與該督撫催追。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡州縣、衛所虧空錢糧，如果民欠未完，捏報全完，或私自借給百姓倉糧，其私借錢糧之員及捏報官員，應照虚出通關硃鈔律，計所虚出之數併贓，皆以監守自盜論。其實在民欠民借，仍著落原借欠之人完納。其那移錢糧有項可抵者，即令接任官催徵補項。若捏報、私借、那移之項，該員情願一年内代民全完者，准其復還原職。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、府州縣春間借出倉穀，秋收後勒限徵比，務於十月中全完，造具收册[註]，送戶部查核。如有紳衿及牙行、蠹役，將家人、佃戶姓名影射零星領出入己，積至二三十石者，紳衿斥革，牙行、蠹役枷號一個月，責四十板，俱照追入倉。其代為造册之鄉保、地方有無受贓，分別治罪。該管上司不行揭參，交部議處。
                            家紅按:原書“收册”作“册收”。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、虧空人員，除查明家産，盡數追賠外，如有屬員借支、借領，及同官那借，出有印領者，將所有借欠之項責令追還，以抵該員虧空，仍分別議處。至平日債負，或幫助親友，及同官私借，雖有文約、書劄、記簿，並無印領，止許自行取討。若混請開抵虧空者，無論遠近年分，概不准行，仍將本人照圖賴誣扳治罪。地方有司聽從開抵，妄拿無辜追比者，照故勘平人律治罪。受賄得贓者，計贓以枉法從重論。其因規避處分，指引開欠者，承追官照借端將親族濫行著落追賠例問擬。該管上司官，交部分別議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡遇地方荒歉，借給貧民米石穀麥，或開墾田土，借給牛具籽種，以及一切吏役兵丁人等辦公銀兩，原係題明咨部，行令出借，倘遇人亡産絶，確查出結，題請豁免。如有捏飾侵漁，以及未經報明，私行借動者，即行題參，按律治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡支銷錢糧，均有一定款項額數，如有違例開銷，著落擅動濫給之員賠補。倘上司官因為數繁多，一人不能歸結，派令屬員公捐還項，或逼令接任官按股分賠，將抑勒之上司官照例治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="126">
                    <title lang="ch">Sijie guanwu 私借官物</title>
                    <title lang="en"/>
                    <title lang="fr"/>
                    <content lang="ch">凡監臨主守將係官什物、衣服、氊褥、器玩之類私自借用，或轉借與人，及借之者，各笞五十。過十日，各<inf>計借物</inf>坐贓論，減二等。<inf>罪止杖八十、徒二年。各追所借還官。</inf>若有損失者，依毀失官物律坐罪，追賠。<inf>有心致損，依棄毀官物，計贓准竊盜論，加二等，罪止杖一百、流三千里。誤毀及遺失者，減棄毀之罪三等，杖八十、徒三年，並追賠。</inf>
                    </content>
                    
                </lu>
            </men>
            <men id="14">
                <title lang="ch">Hulü liu cangku xia 戶律六倉庫下 </title> 
                <title lang="en"></title>
                <title lang="fr"></title>
                <lu id="127">
                    <title lang="ch">Nuoyi chuna 那移出納</title>
                    <title lang="en"/>
                    <title lang="fr"/>
                    <content lang="ch">凡各衙門收支錢糧等物，已有文案<inf>以備照</inf>勘合<inf>以行移典守者，自合依奉出納</inf>，若監臨主守不正收正支<inf>如不依文案勘合</inf>，那移出納，還充官用者，併計<inf>所那移之</inf>贓准監守自盜論，罪止杖一百、流三千里，<inf>係公罪</inf>免刺。○若<inf>各衙門</inf>不給半印勘合，擅出權<inf>宜票</inf>帖<inf>關支</inf>，或給勘合，不立文案放支，及倉庫<inf>但據權帖</inf>不候勘合，或已奉勘合，不附簿放支者，罪亦如之。<inf>各衙門及典守者，併計支放之贓，准監守自盜論。</inf>○其出征鎮守軍馬經過處，<inf>合付</inf>行糧草料，明立文案，即時應付，具數開申合干上司准除，不在擅支之限，違<inf>而不即應付</inf>者杖六十。
                    </content>
                    <li id="1">
                        <content lang="ch">一、上司逼勒所屬那移庫銀，本官自行首告者，審實，上司照貪官例治罪，下屬免議。逼勒至死者，家屬赴控上司，如不行准理，許赴通政司鼓廳衙門具告。審實，以逼勒至死之上司抵罪，不行准理之上司革職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡那移庫銀五千兩以下者，仍照律擬雜犯流，總徒四年。其那移五千兩以上，至一萬兩者，擬實犯杖一百、流三千里，不准折贖。若那移一萬兩以上，至二萬兩者，發近邊充軍。二萬兩以上者，雖屬那移，亦照侵盜錢糧例，擬斬監候。統限一年，果能盡數全完，俱免罪。其未至二萬兩者，仍照例准其開復。若不完，再限一年追完，減二等發落。二年限滿不完，再限一年追完，減一等發落。若三年限滿，不能全完者，除完過若干之外，照見在未完之數治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、州縣虧空，題參時，一面於任所嚴追，一面行文原籍，將伊家産嚴查存案。如任所無完，即變價補完。若承追地方官不行查出，交部照例議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、除侵盜虧空仍照定例辦理，並戶屬工程項下應追各款，戶部、工部定有專條者，應聽各照本例辦理外，其追賠拖欠各項銀兩，如數在三百兩以下者，限半年完繳；三百兩以上者，限一年完繳。如數在一千兩至五千兩者，定限四年；五千兩以上者，定限五年，均按所定年限，陸續完繳，毋庸拘定每年應完若干。如統限已滿，無力完繳，請豁銀數在一千兩以上者，核計已未完數目，即照工程核減銀兩未完例，交刑部分別治罪。如數不及一千兩者，照例請豁，免其治罪。若本身已故，而子孫無力完繳者，亦照例請豁，毋庸治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡州縣虧空倉穀，以穀一石照銀五錢定罪。<inf>麥豆、膏粱、青稞等雜糧並同。</inf>係侵蝕入己者，照侵欺錢糧例擬斷；係那移者，照那移庫銀例擬斷。其倉穀，令接任官於秋成穀賤時，申詳督撫藩司，酌動何項錢糧，照時價先行買補。該州縣出具倉收，道府、直隸州知州加結報部，於虧空人員及妻子名下勒限一年，將動用銀兩照數追補還項。如逾限不完，亦照勒追庫銀例，分別治罪。其有倉廒州縣，倘因循怠玩，於滲漏處既不黏補，應蓋造處又不詳請，以致米穀霉爛者，革職，動帑買補。勒限一年，照數追賠。一年限内全完，免罪，開復原官。一年以外賠完，免其治罪，不准開復。二年之内不完，即照損壞倉庫財物律治罪，仍著落家屬賠繳。若有將倉穀侵盜入己，捏稱霉爛虧空者，仍照侵蝕例治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、州縣交代，除實在民欠外，將已徵錢糧侵蝕虧空，捏稱民欠，令後官接受者，後官即揭報該管上司。如該管上司庇護離任之員，及該管府州畏慮分賠，因而抑勒交盤者，被勒之員直揭部科，代為陳奏。其所抑勒之司道、府州等官，該督撫據實確審定擬，如有干連督撫，將具揭及虧空之員押赴來京，交都察院確審，將抑勒之督撫，一併從重議處。或係誣捏枉揭，交與刑部治罪。倘前官虧空，後官容隱不報，出結接受，至本身離任，始稱前任虧空者，將欠項追賠外，仍治以瞻徇私受之罪。其揭報之員，照例赴部於別省調補。倘調補省分該管上司，因前揭報之故，多方搜求，借端誣陷者，許該員於都察院呈辯。果係冤抑，將該上司交部議處。如該員借名誣辯者，從重治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡州縣官交代，其存倉米穀，除實應出糶、存價未買之銀，照例准其接收外，如有私行出糶，及倉糧虧缺、折銀交代者，照例題參，仍留任所，按數買補。並令接任之員查明，出具並無糶多報少、糴少報多、折銀抵交確實印結申報。違者，一併題參究追。該管上司不能查出，照徇庇例議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、各省倉穀減價平糶，其價値解存司庫，或就近之道府庫。至秋收，務依原糶之數，領價買補。其買補倉穀，時價不敷，於本邑糶買盈餘銀兩内動支。倘穀價昂貴，不能於次年買補，聲明報部展限。若故意遲延，不行買補，以玩視倉儲題參。倘遇州縣交代，未及秋收買補之期，所存價値無虧，即令新任領買，不得掯勒推諉。違者，將該員及該管各官分別議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡追賠還官各項銀兩，有較原參之數浮多者，仍還給本人。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡虧空之案，審出民欠那墊是實，除將本犯照例議罪外，另限四個月，委員徹底清查，出具並無假捏影射印結，再令接任官出具認徵印結，仍向欠戶催徵。如限滿不完，將接任官照例參處。倘本無實欠，接任官通同捏結，察出，照捏欠之數，與本犯同罪，仍令分賠。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、接任官承查交代，如有虧空，即於具題之日扣限，倘有續揭，亦以出咨之日扣限。倘有甘受違限處分，摘款先揭，預為三參五參地步，輾轉延挨者，即將該員著落賠補。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡地方有軍需公務，督撫不及咨題者，行令該州縣墊辦，或那庫項，或墊己資，先行詳明督撫辦完，十日内即照實價申詳。該督撫照時價核實，於文到半月内題報。戶部亦於科鈔到日，半月内核定議覆，行文該布政司，不論庫項、己資，即令給發。倘州縣申報過限，或督撫題報後期，具交吏部議處。若該州縣報價不實，及督撫不核實題報，希圖冒銷者，戶部即行題參，州縣照侵欺例治罪，督撫司道等官照徇庇例議處。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡審擬那移之案，於定案日查明完過若干，准予開除，以現在未完之數定擬。</content>
                        <content lang="en"/>
                        <content lang="fr"/>
                    </li>
                </lu>
                <lu id="128">
                    <title lang="ch">Kucheng guyi qinqi 庫秤雇役侵欺</title>
                    <title lang="en"/>
                    <title lang="fr"/>
                    <content lang="ch">凡倉庫、務場、局院庫秤斗級，若雇役之人<inf>受雇之人即是主守，或</inf>侵欺、<inf>或</inf>借貸、<inf>或</inf>移易<inf>二字即抵換也</inf>係官錢糧，並以監守自盜論。若雇主知情[註]分受贓物者，罪亦如之。其知情不曾分贓，而扶同<inf>雇役者，以所盜物捏作見在</inf>申報瞞官及不首告者，減<inf>自盜</inf>一等，罪止杖一百，不知者不坐。
                        家紅按:原書“知情”作“同情”。</content>
                    <li id="1">
                        <content lang="ch">一、凡糧重倉多州縣，印官不能兼顧，遴點老成書吏收糧。如有僉派匪人，侵蝕漕糧者，書吏照監守自盜律治罪，州縣官交部議處。侵蝕米石，即著該役名下嚴行追補。如糧戶私相折銀，訪獲，除銀入官充餉，追交應完米石外，量其多寡，分別責懲。收銀書吏，計贓治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="129">
                    <title lang="ch">Maozhi guanliang 冒支官糧</title>
                    <title lang="en"/>
                    <title lang="fr"/>
                    <content lang="ch">凡管軍官吏冒支軍糧入己者，計<inf>所冒支之</inf>贓准竊盜論<inf>取之於軍，非取之於官也，故止准竊盜論。若軍已逃故，不行扣除，而入己者，以常人盜官糧論。若承委放支，而冒支者，以監守自盜論</inf>，免刺。
                    </content>
                    
                </lu>
                <lu id="130">
                    <title lang="ch">Qianliang huxiang juecha 錢糧互相覺察</title>
                    <title lang="en"/>
                    <title lang="fr"/>
                    <content lang="ch">凡倉庫、務場官吏、攢欄、庫子、斗級，皆得互相覺察。若知侵欺、盜用、借貸係官錢糧已出倉庫，匿而不舉，及故縱者，並與犯人同罪。<inf>至死減一等。</inf>失覺察者，減三等，罪止杖一百。○若官吏虚立文案，那移出納，及虚出通關<inf>另有本律</inf>，其斗級、庫子、攔頭不知者，不坐。
                    </content>
                    <li id="1">
                        <content lang="ch">一、凡侵盜錢糧案内，隱匿、故縱之官吏、攢攔、庫子、斗級，於定案時先行決配。如正犯限内完贓例得減免者，隱匿、故縱各犯，亦於應得本罪上分別減免。</content>
                        <content lang="en"/>
                        <content lang="fr"/>
                    </li>
                </lu>
                <lu id="131">
                    <title lang="ch">Cangku bujue beidao 倉庫不覺被盜</title>
                    <title lang="en"/>
                    <title lang="fr"/>
                    <content lang="ch">凡有人<inf>非監守</inf>從倉庫中出，守把之人不搜檢者，笞二十。因不搜檢，以致盜物出倉庫而不覺者，減盜罪二等。若夜直更之人不覺盜者，減三等。倉庫直宿官攢、斗級、庫子<inf>非正直本更</inf>不覺盜者，減五等，並罪止杖一百。故縱者，各與盜同罪。<inf>至死減一等。</inf>若被強盜者，勿論。<inf>互相覺察，與此不覺被盜官吏皆係公罪，仍留職役。隱匿不舉，與此故縱皆係私罪，各罷職役。</inf>
                    </content>
                    <li id="1">
                        <content lang="ch">一、内外官庫被竊盜銀一千兩以上，一個月不獲，經管該弁並巡捕官，俱各住俸；半年不獲，題參議處。被盜二、三次者，奏請降調。其該道分巡、分守官，參奏議處。不及前數者，俱照常發落。庫子盡其財産，均追賠償，候正贓獲日，照數給還。若各官妄拿平人，逼認盜贓追賠者，亦依例問罪。<inf>此指被竊盜言，故照數追賠。若強盜，自有勿論律。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、將進倉漕糧攔路戳袋，挖越倉墻，進倉偸米之盜，聽刑部查審，照律治罪。不至死罪者，係旗下奴僕，發駐防給官員兵丁為奴；係民人，發往雲貴、兩廣煙瘴少輕地方，嚴行管束。至袴襖細袋裝米偸盜等小賊，拿獲，該監督呈報倉場侍郎，即於倉門首枷號四十日，杖一百。旗人有犯，銷除旗檔，與民人一體問擬。</content>
                        <content lang="en"/>
                        <content lang="fr"/>
                    </li>
                </lu>
                <lu id="132">
                    <title lang="ch">Shouzhi qianliang ji shankai guanfeng 守支錢糧及擅開官封</title>
                    <title lang="en"/>
                    <title lang="fr"/>
                    <content lang="ch">凡倉庫官攢、斗級、庫子役滿得代<inf>不得離去</inf>，所收錢糧、官物並令守<inf>候</inf>支<inf>放</inf>盡絶。若無短少，方許<inf>官攢</inf>各離職役。<inf>斗庫還家。</inf>其有應合相沿交割之物，聽提調官吏監臨盤點見數，不得指廒指庫交割，違者各杖一百。○若<inf>倉庫所收</inf>官物有印封記，其主典不請原封官司<inf>閲視</inf>而擅開者，杖六十。<inf>其守支、盤點及擅開，各有侵盜等弊者，俱從重論，追賠入官。</inf>
                    </content>
                    
                </lu>
                <lu id="133">
                    <title lang="ch">Chuna guanwu youwei 出納官物有違</title>
                    <title lang="en"/>
                    <title lang="fr"/>
                    <content lang="ch">凡倉庫出納官物，當出陳物而出新物<inf>則價有多餘</inf>，應受上物而受下物<inf>則價有虧欠</inf>之類，及有司<inf>以公用</inf>和雇和買，不即給價，若給價有增減不<inf>如價値之</inf>實者，計<inf>通上言</inf>所虧欠<inf>當受上物而受下物，及雇買不即給價，即給價，減不以實，各有虧欠之利</inf>及多餘<inf>當出陳物而出新物，及雇買給價增不以實，各有多餘之利</inf>之價，<inf>併計所虧欠、所多餘</inf>坐贓論。<inf>以錢糧不係入己，雇買非充私用，故罪止杖一百、徒三年，贓分還官、給主。</inf>○若應給俸祿，未及期而預給者，罪亦如之。○其監臨官吏<inf>統上論</inf>知而不舉，與同罪，不知者不坐。
                    </content>
                    <li id="1">
                        <content lang="ch">一、各省採買一應倉糧穀石，務令州縣等官平價採買運倉，不許轉發里遞派買。至驛遞所需草豆，令有驛各官平價採買，亦不得派發里遞，苦累小民。應需運價，准令開銷，敢有私派勒買，及短給價値，強派強拿民力運送者，坐贓治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡兵丁生息營運銀兩，或占百姓行業，或重利放債，以為生息者，出納官吏照騷擾地方，索借部民財物，計贓科罪。上司失察，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="134">
                    <title lang="ch">Shouzhi liunan 收支留難</title>
                    <title lang="en"/>
                    <title lang="fr"/>
                    <content lang="ch">凡收受支給官物，其當該官吏無故<inf>二字重看</inf>留難刁蹬，不即收支者，一日笞五十。每三日加一等，罪止杖六十、徒一年。○守門人留難者，<inf>不放入，計日論</inf>罪亦如之。○若領物納物之人到有先後，主司不依<inf>原到</inf>次序收支者，笞四十。
                    </content>
                    <li id="1">
                        <content lang="ch">一、大通橋監督，將運進倉内米數，預期行文入倉監督，早開倉門，務要本日照數收完。如有至晩收納不及者，該倉監督親身查照，登簿貯倉，次日抽掣收受。違者，交該部議處。如運役擅於中途寄放者，照偸盜議罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡錢糧、物料等項解送到部，當該官吏限文到三日内即行查收，掣給批迴。如無故不收完給批者，照律計[註]日治罪。至書役人等指稱估驗、掣批、挂號等項費用名色，借端包攬索詐者，許解官、解役即於該衙門首告，交送刑部治罪。一兩以下，杖一百；一兩至五兩杖一百，枷號一個月；六兩至十兩，杖一百、徒三年；十兩以上，發近邊充軍；至一百二十兩者，擬絞監候。為從分贓，並減一等。係官，革職問罪。該管官失察者，交部議處。如解官預先囑託，和同行賄，聽其包攬者，與受財人一體治罪。
                            家紅按:原書及乾隆律均作“即”，雍正律作“計”，據文義改之。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡糧船運抵石壩、土壩，限十日内將米起完。如起米違限，以致回空船隻守凍者，坐糧廳監督革職。若受財，並衙役人等交刑部，計贓依枉法律治罪。其漕糧運至京通各倉，若米到不即令過壩過閘，掯勒不令入倉者，許運丁首告，將衙役人等交刑部。審係無故留難，依律科斷。有贓者，計贓以枉法從其重者論。如坐糧廳及各倉書役人等，向運官、運丁指稱掣批等項名色勒索者，一兩以下，杖一百；一兩至五兩，杖一百，枷號一個月；六兩至十兩，杖一百、徒三年；十兩以上，發近邊充軍；至一百二十兩者，擬絞監候。為從分贓，並減一等。若支放米石，攙和沙土者，亦交刑部，照監守自盜律計贓治罪。有向關米之人勒索得財者，照指稱掣批等項名色，計贓論罪；因而打死人命者，擬斬監候。關米人等，米色不堪，不行首告，或私給錢者，與受同科。以上各項，監督失察者，交部嚴加議處；知情故縱者，革職，交部治罪；失察之倉場侍郎，亦交部分別議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="135">
                    <title lang="ch">Qijie jinyin zuse 起解金銀足色</title>
                    <title lang="en"/>
                    <title lang="fr"/>
                    <content lang="ch">凡收受<inf>納官</inf>諸色課程，變賣貨物，起解金銀，須要足色。如成色不及分數，提調官吏、<inf>及估計、煎銷</inf>人匠各笞四十，著落均賠還官。<inf>官有侵欺，問監守盜。知情通同故收不足色，坐贓論。</inf>
                    </content>
                    
                </lu>
                <lu id="136">
                    <title lang="ch">Sunhuai cangku caiwu 損壞倉庫財物</title>
                    <title lang="en"/>
                    <title lang="fr"/>
                    <content lang="ch">凡倉庫及積聚財物，主守之人安置不如法，晒晾不以時，致有損壞者，計所損壞之物<inf>價</inf>，坐贓論<inf>罪止杖一百、徒三年</inf>，著落均賠還官。○若卒遇雨水衝激，失火延燒<inf>若倉庫内失火，自依本律，杖八十、徒二年</inf>，盜賊<inf>分強、竊</inf>劫奪，事出不測，而有損失者，委官保勘覆實，顯跡明白，免罪不賠。其監臨主守<inf>官吏</inf>若將欺侵、借貸、那移之數，乘其水火、盜賊，虚捏文案，及扣換交單籍册，申報瞞官<inf>希圖倖免本罪</inf>者，併計贓以監守自盜論。同僚知而不舉者，與同罪，不知者不坐。
                    </content>
                    <li id="1">
                        <content lang="ch">一、凡各府州縣倉廒，俱造入交盤項内新舊交代。若有木植毀爛、傾圯、滲漏，即行揭報，將原任官交部議處。徇情濫受，接任官亦交部議處。其霉爛、虧空穀石，著接任官勒限賠補，不完治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="137">
                    <title lang="ch">Zhuanjie guanwu 轉解官物</title>
                    <title lang="en"/>
                    <title lang="fr"/>
                    <content lang="ch">凡各處徵收錢帛，買辦軍需，成造軍器等物，所在州縣交收，差有職役人員，陸續類解本府。若本府不即交收，差人轉解，勒令<inf>州縣</inf>人戶就解布政司者，當該提調正官、首領官、吏典，各杖八十。<inf>公罪</inf>若布政司不即交收，勒令各府解部者，提調正官、首領官、吏典罪亦如之。<inf>若原行僉定長解，不用此律。</inf>○[註]其起運<inf>前項</inf>官物，長押官及解物人安置不如法，致有損失者，計所損失之物，坐贓論，著落均賠還官。若船行卒遇風浪，及<inf>外人</inf>失火延燒，或盜賊竊奪，事出不測，而有損失者，申告所在官司，委官保勘覆實，顯跡明白，免罪不賠。若有侵欺者，<inf>不論有無損失事故</inf>計贓以監守自盜論。○若起運官物，不運<inf>原</inf>本色，而輒賫財貨，於所納去處收買納官者，亦計<inf>所買餘利為</inf>贓以監守自盜論。
                        家紅按:此處應有段落標記。據雍正律、乾隆律。</content>
                    <li id="1">
                        <content lang="ch">一、漂沒船糧，著落沿途催攢各官及汛地文武官員，親臨勘實，各出保結，取具運官結状，該督撫確察具題豁免。<inf>按：此實在漂沒者。</inf>若漕運官軍，水次折乾，沿途盜賣，自度糧米短少，故將船放失漂流，及雖係漂流，損失不多，乘機侵匿，捏作全數，賄囑有司官吏扶同奏勘者，前後幫船及地方居民有能覺察告首，督運官司察實，給賞輕賫銀十兩。官軍侵盜至六百石者，擬斬；不及六百石者，發邊遠充軍。<inf>按：此捏報漂沒者。</inf>沿途催攢及汛地文武各官，不親臨確勘的實，遽出保結者，革職。督撫不嚴察確實，遽行題豁，事發，交部議處。所虧米數，仍行原衛所，將故失侵捏之人家産變賣抵償，不許輕扣別軍月糧。前後幫船知而不舉，一體連坐，仍於正犯所欠錢糧内，責令幫賠十分之三。<inf>按：原衛所云云，係爾時辦法。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、運糧官員、旗軍人等，犯該人命、強盜等項重罪者，官拘繫奏提，旗軍人等即便提問。其餘一切小事，候交糧畢日審結。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、空重漕船，沿途州縣、衛所，照定限時日，驅令出境。如有違限，將專催、督催、押運、領運官俱交該部，照例分別議處。隨幫百總、旗頭，違限一次，笞五十，二次杖六十，三次杖七十。每一次加一等，罪止杖一百、徒三年。督撫不行查參，照隱匿不參催糧官例議處。設有非常風阻、冰凍、淺滯，俱令查實報明，免其議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡運解餉鞘到汛，不照撥定兵丁名數護送，或兵丁有於中途私回者，解官即報明該督撫題參，將該汛專兼將弁，照少撥解役例議處。中途私回之兵丁，責革名糧。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、糧船到淮，米色霉變，運弁出有米色結状者，虧折之米著落該幫旗丁賠補。運弁未經出有結状者，著落縣、幫各半均賠。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、衛所運弁正丁雇覓頭船、水手，俱開明姓名、籍貫，各給腰牌，令前後十船互相稽查，取具正丁甘結，十船連環保結。如一船生事，十船連坐。押運糧道等官，在途稽查，倘有生事者，會同地方官審訊懲治，仍將生事情由報明總漕。其未經開兌之先，責成本省巡撫及糧道等官；開運出境之後，責成漕運總督及沿途該管文武等官；到津以後，責成倉場侍郎、坐糧廳，並天津總兵、通州副將、天津通州府縣，各按該管地方嚴行稽查。一經事犯，協同押運官立即擒拿，按律懲治。倘押運官弁或有徇縱，地方官不行查拿，該督撫即行題參。除徇縱之押運官照例革職外，其該管道員及沿途之該管文武官弁，並各處之該管上司，俱分別議處。若申報而各處該管上司不行題參者，照例議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、委解銅斤，照解餉之例，按運更換。如有遞年長令管解者，將原委之上司交部議處。倘局内書役、爐頭人等，於收銅之時任意輕重，及勒索情弊，查明按律治罪。失察之該管官，交部嚴加議處。其各省委解顏料等項，亦照此例，按批更換。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、鹽課銀兩、起解京協各餉所需水脚，向係商人自備應用，並不按站給與夫馬供應。每逢起解之期，該管官預先移會前途督撫，撥兵護送，務由大路近站而行，夜宿州縣，照例撥給人夫巡守。如有疏虞，經過之地方文武各官照例分賠。如該管官不移會督撫，解官不知會地方官，潛行小路，致有疏失，著落解官名下追賠。解官不能完項，即著差委之上司賠補。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡糧船在内河失風至三隻以上者，運弁、廳員交部分別議處，旗丁各杖一百，枷號一個月。如有捏報失風，審實，從重定議。至盛夏之時，倘遇雨水猝發，衝壞數隻者，該督撫查明實在情形，奏明分別辦理。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、解餉失鞘地方，文員分賠一半，差委不愼之大員分賠三分，解員賠二分。如解員不能賠補，亦著差委之大員賠補。武員照例處分，免其分賠。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、薊運回空，有在該地方刨取白土裝帶，及沿河市鎮鋪戶有將白土賣與糧船者，如尚無攙和情弊，將鋪戶、丁舵均枷號一個月，杖一百。其已經攙和者，將丁舵杖一百、徒三年。若攙入漕糧至一百石以上者，丁舵發極邊足四千里充軍。其運弁與押空千總，及不行查禁之薊州文武官弁，交該部分別議處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、糧船舵工有侵米至五石以上，累丁代完者，審實，發極邊足四千里充軍。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、糧船被竊，該旗丁呈報本幫運弁，移知該地方官緝賊追贓，被竊之船即隨幫前行，不必守候。至強劫重案，必須等候待驗，該領運官具報，立即會勘，州縣立給印票，催趲前行<inf>按：此會勘後事也</inf>，並將被盜守候緣由報明漕督及該管官查核。倘有不肖兵役勒掯需索，照在官人役取受有事人財，計贓以枉法科罪。其經過地方，如有強劫之案，該地方文武官弁俱照城内失事例議處。水手行竊，及幫船被盜，將領運員弁分別強竊及抑勒、隱諱，計案分別議處。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、州縣起解銀兩，解役潛行小路，不請撥護者，即未被失，亦照不應重律，杖八十。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、管押餉鞘失事之兵役，如有知情同盜，仍照舊例分別首從定擬外，其違例雇替、託故潛回、無故先後散行者，減首犯罪一等。其依法管解，偶致疏失，審有確據者，減二等治罪。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、朝鮮國進貢使臣一抵鳳凰城，責令城守尉查明人數，並將攜帶貨物銀兩數目，註載册檔，聽其自擇素日信識之商人，雇車載運，取具交領呈状備查。仍分晰造具細册，呈報將軍<inf>按：即盛京將軍</inf>及該管衙門，沿途派官一員、兵二十名；所至州縣，酌派妥役二三十名，護送照料，遇晩巡邏。驛丞按站預報地方旗民各官，至運界交接，將交接月日呈報將軍等衙門備查。如不行預報，及交接貽誤者，均查參，分別議處。若朝鮮人衆有不安本分，滋生事端者，著落迎送官、通官嚴加約束，有犯申報查辦。如迎送官、通官約束不嚴，許地方旗民各官呈報該將軍，嚴參議處。朝鮮來使攜帶銀物，交商載運，偶有損傷，著落原商賠還，仍照棄毀官物律治罪。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、承辦銅斤之廠員、運員，不以公事為心，因循怠惰，以致廠銅缺額、運瀘逾限者，均革職，發往新疆效力。數年後，廠銅日旺，漸有積餘，瀘店底銅亦日增充裕，遇有天時之不齊，物力之偶絀，間有缺額遲運，為數無幾者，戶部再行核酌情形，請旨辦理。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、各省應解各部院飯銀等項，一面委妥員搭解，親赴各衙門交納，一面將銀數及解員姓名、起解日期先行咨部。如限滿不接批迴，即咨請行查，仍於年終彙咨各部院查核。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、運糧旗丁，除所運正項糧米，或因遭風沈失，報案有據，或因折耗過多，虧短有因，例准掛欠搭解，仍照例辦理，及正項漕米交足之後，及買米食用，並非回漕者，毋庸治罪外，其實因正項虧短，但經買米回漕，計其所買米數不及六十石者，杖一百、徒三年；六十石以上者，發邊遠充軍；數滿六百石者，擬斬監候。賣米之人，計其所賣之米，與同罪；至死者，減發極邊煙瘴充軍。除旗丁所買回漕之米石，及賣米之人所得米價照追入官外，仍計買米賣米石數，照監守盜本例，勒限嚴追，分別辦理。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、糧船水手隱匿腰牌，遊蕩為匪，及隨幫匪徒偽造腰牌，冒充水手，沿途滋事者，各於應得本罪上加一等定擬。其未經滋事為匪，僅止隱匿及偽造腰牌者，均照違制律，杖一百，加枷號一個月。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、經紀、丁舵人等將漕米用藥灌漲，冀圖偸竊，計灌漲之米不及六十石，杖一百，發附近充軍；六十石以上至一百石，實發雲貴、兩廣極邊煙瘴充軍；一百石以上，發新疆，給官兵為奴。如將漕米用水灌漲，不及一百石，杖一百、流二千里；一百石以上，實發雲貴、兩廣極邊煙瘴充軍。為從，均減一等。其用水灌漲之米，除尚堪食用外，所短之米勒限四個月追賠。限内全完，減等發落；不完，加等治罪。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、轉運漕糧，經紀、車戶、剥船駕掌及各項代役，每米百石，掣欠逾額不及五斗，免其責懲外，如逾額至五斗，杖一百，枷號一個月；一石至二石，杖六十、徒一年；三石至四石，杖七十、徒一年半；五石至六石，杖八十、徒二年；七石至八石，杖九十、徒二年半；九石至十石以上，杖一百、徒三年。如經紀等運米千石内，逾額至十石以上，亦杖一百、徒三年；三十石以上，杖一百、流二千里；五十石以上，杖一百、流二千五百里；七十石以上，杖一百、流三千里；九十石至一百石以上，發附近充軍。一萬石内，逾額至百石以上，亦發附近充軍；三百石以上，發近邊；五百石以上，發邊遠；七百石以上，發極邊足四千里；九百石以上，發雲貴、兩廣煙瘴地方，各充軍。一千石以上，發往新疆，酌撥種地當差。仍先行照數追賠，全完免罪；不完，枷杖人犯照擬發落；徒罪以上，照那移庫銀例辦理。<inf>每米一石，作銀一兩計算。</inf>倘有偸竊、盜賣情事，仍從其重者論。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、漕糧起剥轉運，如有匪徒沿途滋擾，藉端訛索，並在京通各倉結黨盤踞把持，積年喫倉分肥者，照打攪倉場例，加一等定擬。得贓者，照蠹役詐贓例，分別治罪。為從，各減一等。計贓重者，仍各從其重者論。</content>
                        <content lang="en"/>
                        <content lang="fr"/>
                    </li>
                </lu>
                <lu id="138">
                    <title lang="ch">Niduan zangfa budang 擬斷贓罰不當</title>
                    <title lang="en"/>
                    <title lang="fr"/>
                    <content lang="ch">凡擬斷贓罰財物，應入官而給主，及應給主而入官者，坐贓論罪，止杖一百。
                    </content>
                    <li id="1">
                        <content lang="ch">一、凡查估追變之員，勘報不實，瞻徇延緩，以致帑項懸缺者，著令代賠。若查勘本無不實，催追本無徇縱，只因變抵不敷，以致公帑懸缺，仍在本人名下歸結，不得向查估追變之人勒令代賠，違者以違制論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡承追各款贓罰銀兩，著落本犯勒追完結。其有律應身死勿徵者，仍照定例免徵。至年遠贓私，必確查實據，方可著追，不得於本犯之外混追賠補，違者以違制論。</content>
                        <content lang="en"/>
                        <content lang="fr"/>
                    </li>
                </lu>
                <lu id="139">
                    <title lang="ch">Shouzhang zaiguan caiwu 守掌在官財物</title>
                    <title lang="en"/>
                    <title lang="fr"/>
                    <content lang="ch">凡官物當應給付與人，已出倉庫而未給付，若私物當供官用，已送在官而未入倉庫<inf>均為官物</inf>，但有人守掌在官，<inf>官司委僉守掌之人</inf>若有侵欺、借貸者，併計<inf>入己</inf>贓以監守自盜論。<inf>若非守掌之人侵欺者，依常人盜倉庫律論。其有未納而侵用者，經催、里納、保歇各照隱匿包攪，欺官取財科斷，不得概用此律。</inf>
                    </content>
                    <li id="1">
                        <content lang="ch">一、凡八旗參領、佐領、驍騎校、領催等，將一切收貯公所干係錢糧，並交庫銀兩侵蝕者，照監守自盜律例，分別問擬。一萬兩以内，遇赦准其援免。有逾此數，不准寛免。</content>
                        <content lang="en"/>
                        <content lang="fr"/>
                    </li>
                </lu>
                <lu id="140">
                    <title lang="ch">Yinman ruguan jiachan 隱瞞入官家産</title>
                    <title lang="en"/>
                    <title lang="fr"/>
                    <content lang="ch">凡抄沒人口、財産，除謀反、謀叛及姦黨，係在十惡，依律抄沒，其餘有犯，律不該載者，妻子、財産不在抄沒入官之限，違者依故入人流罪論。<inf>抄沒尚未入官，作未入官，各減一等。</inf>○若抄劄入官家産，而隱瞞人口不報者，計口以隱瞞丁口論。若隱瞞田土者，計田以欺隱田糧論。若隱瞞財物、房屋、孳畜者，坐贓論。各罪止杖一百。所隱人口、財産併入官，罪坐供報之人。<inf>所隱之人口不坐。不加重者，以自己之丁口財産也。</inf>○若里長同情隱瞞，及當該官吏知情者，並與同罪。計所隱贓重<inf>於杖一百</inf>者，坐贓論，全科。○受財者，計贓以枉法各從重論。<inf>以枉法之重罪論，分有祿、無祿。</inf>失覺舉者，減<inf>供報人</inf>三等，罪止笞五十。
                    </content>
                    <li id="1">
                        <content lang="ch">一、凡罪犯入官財産，止應著落正犯追取，倘正犯將無干之人肆行誣賴者，從重治罪，仍著落伊身追取。承審察追各官，如徇庇正犯，拖累無干之人，亦交與該部嚴加議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡欠帑人員將地畝入官之後，其本人及本人之子孫，概不准其認買。倘有混行承買，將官兵人等分別議處治罪。准其承買之該管各官，交部照例議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡欠帑人員，或因獨力難賠，或因産盡無著，遂將分居別業之弟兄親族、並不知情之親友旁人，巧借認幫名目，轉輾株連，勒令賠補者，將承審承追各官，均照違制治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡虧空入官房地内，如有墳地及墳園内房屋、看墳人口、祭祀田産，俱還給本人，免其入官變價。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、除隱匿那移案内之家産，仍照隱匿本律治罪外，如隱匿侵盜案内之家産，不論原案未完之數，計所隱家産價値之多寡，照坐贓律分別定擬。十兩以下，笞二十，每十兩加一等。一百兩，杖六十、徒一年，每一百兩加一等。五百兩至一千兩，滿徒。一千兩以上，罪止杖一百、流三千里。係旗人，折枷號，鞭責。俱罪坐隱瞞之人，所隱財産俱行入官。保題各官，照例治罪追賠。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡應追官員贓賠各項銀兩，若原籍任所查明財産盡絶，實在無可著追者，任所官出具切實印結，由原籍加結，題請豁免。旗員亦照此，由本旗具結，咨部辦理。如旗籍任所或有隱匿寄頓，一經發覺，除財産入官外，出結各員照例議處分賠，隱寄家屬照律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡一切承追案件，該督撫一面督屬嚴追，一面行查該員歴過任所有無隱寄，毋庸俟本籍無追，始行咨查。其任所地方官，自文到日起，勒限三個月，據實查明，申詳督撫，咨明原籍辦理。並令該督撫嚴加督催，如有逾違，照欽部事件遲延例議處。其欠帑官員離任者，或有託故逗遛，即押令回籍著追。</content>
                        <content lang="en"/>
                        <content lang="fr"/>
                    </li>
                </lu>
                
                
            </men>
            <men id="15">
                <title lang="ch">Hulü qi Kehceng 戶律七課程<inf>課者税物之錢，程者謂物有貴賤，課有多寡，如地利之有程限也。</inf> Hu lü qi ke cheng </title> 
                <title lang="en"></title>
                <title lang="fr"></title>
                <lu id="141">
                    <title lang="ch">Yanfa 鹽法</title>
                    <title lang="en"/>
                    <title lang="fr"/>
                    <content lang="ch">凡犯<inf>無引</inf>私鹽<inf>凡有確貨即是，不必贓之多少</inf>者，杖一百、徒三年。若<inf>帶</inf>有軍器者，加一等。<inf>流二千里。鹽徒</inf>誣指平人者，加三等。<inf>流三千里。</inf>拒捕者，斬<inf>監候</inf>。鹽貨、車船、頭匹，併入官。<inf>道塗</inf>引領<inf>秤手</inf>牙人及窩藏<inf>鹽犯</inf>寄頓<inf>鹽貨</inf>者，杖九十、徒二年半。<inf>受雇</inf>挑擔馱載者<inf>與例所謂肩挑背負者不同</inf>，杖八十、徒二年。非應捕人告獲者，就將所獲私鹽給付告人充賞。<inf>同販中</inf>有<inf>一人</inf>能自首者，免罪，一體給賞。<inf>若一人自犯而自首，止免罪，不賞，仍追原贓。</inf>○若<inf>私鹽</inf>事發，止理見獲人鹽<inf>如獲鹽不獲人者，不追；獲人不獲鹽者，不坐</inf>，當該官司不許<inf>聽其</inf>展轉攀指，違者<inf>官吏</inf>以故入人罪論。<inf>謂如人鹽同獲，止理見發。有確貨，無犯人者，其鹽沒官，不須追究。</inf>
                        凡鹽場竈丁人等，除<inf>歲辦</inf>正額鹽外，夾帶餘鹽出場，及私煎鹽貨賣者，同私鹽法。<inf>該管</inf>總催知情故縱，及通同貨賣者，與犯人同罪。
                        凡婦人有犯私鹽，若夫在家，或子知情，罪坐夫男。其雖有夫而遠出，或有子幼弱，罪坐本婦。<inf>決杖一百，餘罪收贖。</inf>
                        凡買食私鹽者，杖一百。因而貨賣者，杖一百、徒三年。
                        凡管理鹽務及有巡緝私鹽之責文武各衙門，巡獲私鹽，即發有司歸勘，<inf>原獲</inf>各衙門不許擅問。若有司官吏通同<inf>原獲各衙門</inf>脱放者，與犯人同罪；受財者，計贓以枉法從<inf>其罪之</inf>重論。
                        凡管理鹽務及有巡緝私鹽之責文武各衙門，設法差人於該管地面，並附場緊關去處，常川巡禁私鹽。若有透漏者，關津把截官及所委巡鹽人員，初犯笞四十，再犯笞五十，三犯杖六十，<inf>公罪</inf>並留職役。若知情故縱，及容令軍兵隨同販賣者，與犯人同罪<inf>私罪</inf>；受財者，計贓以枉法從重論。其巡獲私鹽入己不解官者，杖一百、徒三年。若裝誣平人者，加三等<inf>杖一百、流三千里</inf>。
                        凡起運官鹽，每引照額定斤數為一袋，並帶額定耗鹽。經過批驗所，依<inf>引目</inf>數掣摯枰盤。<inf>隨手取袋，摯其輕重。</inf>但有夾帶餘鹽者，同私鹽法。○若客鹽越過批驗所，不經掣摯<inf>及引上不使</inf>關防者，杖九十，押回<inf>逐一</inf>盤驗。<inf>盡盤鹽而驗之，有餘鹽，以夾帶論罪。</inf>
                        凡客商販賣<inf>有引</inf>官鹽<inf>當照引發鹽</inf>，不許鹽<inf>與</inf>引相離。違者，同私鹽法。○其賣鹽了畢，十日之内，不繳退引者，笞四十。○若將舊引<inf>不繳</inf>影射鹽貨者，同私鹽法。
                        凡起運官鹽，並竈戶運鹽上倉，將帶軍器，及不用官船起運者，同私鹽法。
                        凡客商將<inf>驗過有引</inf>官鹽插和沙土貨賣者，杖八十。
                        凡將有引官鹽，不於拘<inf>定應</inf>該行鹽地面發賣，轉於別境，犯界貨賣者，杖一百。知而買食者杖六十，不知者不坐，其鹽入官。
                        
                    </content>
                    <li id="1">
                        <content lang="ch">一、越境<inf>如淮鹽越過浙鹽地方之類</inf>興販官司引鹽，至三千斤以上者，問發附近地方充軍。其客商收買餘鹽，買求掣摯，至三千斤以上者，亦照前例發遣。掣驗官吏受財，及經過官司縱放，並地方、甲鄰、里老知而不舉，各治以罪。<inf>掣驗官吏受財，依枉法。經過官司、里老、地方、火甲，依知罪人不捕。鄰佑，依違制。</inf>巡捕官員乘機興販，至三千斤以上，亦照前例問發。<inf>須至三千斤。不及三千斤，在本行鹽地方，雖越府省，依仍本律。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡偽造鹽引、印信，賄囑運司、吏書人等，將已故並遠年商人名籍中鹽來歴<inf>按：現在已無中鹽矣，而猶有“中鹽來歴”之語</inf>填寫在引，轉賣誆騙財物，為首者依律處斬外<inf>按：偽造鹽引者斬，家産付告人充賞，亦元制也</inf>，其為從並經紀、牙行、店戶、運司、吏書一應知情人等，但計贓滿數應流者，不拘曾否支鹽出場，俱發近邊充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各鹽運司總催名下該管鹽課，納完者方許照名填[註]給通關。若<inf>不曾納課</inf>總催買囑官吏並覆盤委官，<inf>假</inf>指<inf>課已上</inf>倉指<inf>上</inf>囤，扶同作弊者，俱問發近邊充軍。
                            家紅按:原書“填”作“添”。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各處鹽場無籍之徒，號稱長布衫、赶船虎、好漢等項名色，把持官府，詐害客商，犯該徒罪以上，及再犯杖罪以下者，俱發近邊充軍。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡豪強鹽徒聚衆至十人以上，撐駕大船，張挂旗號，擅用兵仗、響器，拒敵官兵，若殺人及傷三人以上者，比照強盜已行得財律，皆斬，為首者仍梟首示衆。傷二人者，為首斬決，為從絞監候。傷一人者，為首斬監候，為從實發雲貴、兩廣極邊煙瘴充軍。凡得贓包庇之兵役，俱擬斬監候。私售之竈丁，及窩頓之匪犯，俱發伊犁、烏魯木齊等處為奴。其雖拒敵，不曾殺傷人，為首絞監候，為從流三千里。若貧難軍民，將私鹽肩挑背負，易米度日者，不必禁捕。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡兵民聚衆十人以上，帶有軍器，興販私鹽，拒捕殺人，及傷三人以上之案，為首並殺人之犯斬決，傷人之犯斬監候；未曾下手殺傷人者，發近邊充軍。<inf>按：此層上條係不分首從皆斬，首犯加以梟示。</inf>傷二人者，為首斬<inf>按：上條係斬決</inf>，下手者絞<inf>按：與上條同</inf>，俱監候。傷一人者，為首絞監候<inf>按：上條係斬候</inf>，下手者實發雲貴、兩廣極邊煙瘴充軍<inf>按：與上條同</inf>，為從俱滿流。<inf>按：上條俱擬軍。此層與上條少異，而生死則同。</inf>若拒捕不曾傷人者，為首實發雲貴、兩廣極邊煙瘴充軍<inf>按：上條係絞候</inf>，為從滿流。<inf>按：與上條同，此層則首犯有生死之分矣。</inf>其雖帶有軍器，不曾拒捕者，為首發近邊充軍，為從流二千里。<inf>按：此層上條所無，應參看。</inf>若十人以下，拒捕殺人，不論有無軍器，為首者斬，下手者絞，俱監候；不曾下手者，發近邊充軍。傷至二人以上者，為首斬監候，下手之人絞監候。傷止一人者，為首絞監候，下手之犯杖一百、流三千里；其不曾下手者，俱仍照私鹽律，杖一百、徒三年。<inf>按：此層上條所無，有犯則照此條科斷矣。</inf>若拒捕不曾傷人者，為首杖一百、流三千里，為從照私鹽本律擬徒。其不帶軍器，不曾拒捕，不分十人上下，仍照私鹽律杖一百、徒三年。<inf>按：三千斤以上，仍應擬軍。</inf>若十人以下，帶有軍器，不曾拒捕者，為首照私鹽擬徒本罪加一等律，杖一百、流二千里，為從杖一百、徒三年。其失察文武各官，交部議處；有拿獲大夥私販者，交部議敘。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡竈丁販賣私鹽，大使失察者革職。知情者，枷號一個月發落，不准折贖。該管上司官，俱交該部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡回空糧船，如有夾帶私鹽，闖閘闖關，不服盤查，聚至十人以上，持械拒捕殺傷人，及拒捕不曾殺傷人，並聚衆十人以下，拒捕殺傷人，及不曾殺傷人者，俱照兵民聚衆十人上下例，分別治罪。頭船旗丁、頭舵人等，雖無夾帶私鹽，但闖閘闖關者，枷號兩個月，發近邊充軍。隨同之旗丁、頭舵，照為從例，枷號一個月，杖一百、徒三年。不知情，不坐。賣私之人及竈丁，將鹽私賣與糧船者，各杖一百、流二千里；窩藏寄頓者，杖一百、徒三年。其雖不闖閘闖關，但夾帶私鹽，亦照販私加一等，流二千里。兵役受賄縱放者，計贓以枉法從重論；未受賄者，杖一百，革退。販私地方之專管官、兼轄官及押運官，並交部議處，隨幫革退。其雖無夾帶私鹽，倚恃糧船，闖閘闖關者，押運等官革職，隨幫責三十板，革退。不服盤查，持械傷人者，押運等官革職，隨幫責四十板，革退。倘關閘各官勒索留難，運官呈明督撫參處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、拿獲販私鹽犯，承審官務須先將買自何人何地，以及買鹽月日、數目究明，提集犯證，並密提竈戶、煎鹽火仗、簿扇，查審確實，將賣鹽及窩頓之人，均與本犯按照律例一體治罪。若查審無據，即屬虚誣，將本犯依律加三等治罪。如承審官不能審出誣扳 者，交部分別議處。若審出買自場竈，即將該管鹽場大使並沿途失察各官，題參議處。其不行首報之竈丁，均照販私例治罪。
                            家紅按:原書“扳”作“販”。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡大夥興販，聚衆拒捕，及執持器械，殺傷巡役脱逃之梟徒，照強盜例勒緝。地方文武各官疏縱，及上司容隱不參，交部議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、拿獲私鹽，限四個月完結。如人鹽並獲者，將所獲鹽貨、車船、頭匹等項，全行賞給。如獲鹽而不獲人，確查鹽犯實係脱逃者，以一半賞給，一半充公。倘有故縱情事，無論巡役兵丁，受賄者，計贓以枉法從重論；未受賄者，杖一百，革退。所獲鹽貨等項一概充公，不准給賞。私鹽交與本處鹽商，照官鹽價値，立即變價。驘馬牛驢，如延挨不變，以致倒斃，著落該州縣官照中等價値賠補。車船等物，亦照依時價，據實變價，報部查核。倘有侵漁捏報情弊，並逾限不行完結，及不即變價報解者，將該州縣分別議處治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、除行鹽地方大夥私販，嚴加緝究外，其貧難小民，年六十歲以上、十五歲以下，及年雖少壯，身有殘疾，並婦女年老孤獨無依者，於本州縣報明，驗實註册，每日赴鹽場買鹽四十斤挑賣。只許陸路，不許船裝並越境至別處地方，及一日數次出入，如有違犯，仍分別治罪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、巡鹽兵捕自行夾帶私販 ，及通同他人運販者，照私鹽加一等治罪。
                            家紅按:原書“販”作“鹽”。據乾隆律改。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡收買肩販官鹽，越境貨賣，審明實非私梟者，除無拒捕情形，仍照律例問擬外，其拒捕者，照罪人拒捕律加罪二等。如興販本罪應問充軍者，仍從重論。倘拒捕毆人至折傷以上者絞，殺人者斬，俱監候。為從各減一等。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、鹽船在大江失風失水者，查明，准其裝鹽復運。倘有假捏情弊，以販私律治罪。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、鹽商雇募巡役，如遇私梟大販，即飛報營汛，協同擒拿。其雇募巡役，不許私帶鳥鎗，違者照私藏軍器律治罪。失察之地方官，交部照例議處。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡運鹽船戶偸竊商鹽，整包售賣者，照船戶行竊商民例，分別首從，計贓科罪，各加枷號兩個月，仍盡本法刺字。所賣之贓，照追給主。如追不足數，將船變抵。其押運商厮<inf>按：鹽船開行，商人遣人押運，名曰商厮，以防船戶偸盜也</inf>起意通同盜賣者，依奴僕勾引外人同盜家長財物，計贓遞加竊盜一等例治罪。如非起意，止通同偸賣分贓者，依奴僕盜家長財物，照竊盜例計贓科斷。若商厮稽查不到，被船戶乘機盜賣者，照不應重律，杖八十。如押運之人或係該商親族，仍分別有服無服，照親屬相盜律例科斷。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、埠頭明知船戶不良，朦混攬裝，及任意扣剋水脚，致船戶途間乏用，盜賣商鹽者，照寫船保載等行恃強代攬，勒索使用，擾害客商例治罪外，加枷號一個月。船戶變賠不足之贓，並令代補。如無前項情弊，止於保雇不實者，照不應重律，杖八十。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、販賣私鹽，數至三百斤以上，及盤獲糧船夾帶，訊係大夥興販，均即究明買自何處，按律治罪。如不將賣鹽人姓名據實供出者，即將該犯於應得本罪上加一等定擬。若向老幼孤獨零星收買，數至三百斤以下，實不能供出賣鹽人姓名者，仍以本罪科斷。如承審各員有心庇縱，含混完結，該管上司不行詳揭，一併題參議處。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、拿獲船載、車裝、馬馱私鹽，該地方官如不按律治罪，曲為開脱者，該管上司察出，即照故出人罪律，從重參處。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、引鹽淹消，具報到官，該地方州縣官，即會同營員查勘確實，限一月内通詳鹽道。該道於詳到之日起，限半月内核轉，以憑飭商補運，限三月内，過所運口岸。該鹽政仍將淹消、補運鹽斤數目報部。其沿途督撫及該管鹽道、知府隨時查察。如有州縣營員扶同商人捏報，及勒索捺擱情弊，即行指名題參。商人照例治罪。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、江西省行銷淮鹽，各州縣並山西省河東鹽池地方，除商雇巡役，仍各照例辦理，不得擅帶鳥鎗外，其各派出緝私員弁兵役，准其攜帶鳥鎗，編列字號，官為給發。遇有大夥私梟搶竊，賊匪持械拒捕者，許令施放鳥鎗抵御。登時格殺者，照罪人持仗拒捕登時格殺律，勿論。若非格殺，或遇零星小販，及雖屬大夥，而非持械拒捕，或緝私兵役所帶鳥鎗並無官編字號，實係抵御聚衆私梟，輒行放鎗，致有殺傷者，各依罪人不拒捕而擅殺傷律，分別科斷。至准帶鳥鎗之處，一俟梟販稍戢，即行停止。倘准帶鳥鎗緝私大員，仍有以力不能擒藉口者，即以故縱私鹽律，從重懲究。其江西省各州縣，每月應銷引鹽若干，均分作十分，責令該管道府，將鹽快兵丁按月提比。如月内緝私快兵能拿獲大夥私梟兩起，及引鹽暢銷十分以上者，酌量優賞。銷至八九分者，免其責罰。如止七分者，笞四十；六分者，笞五十；五分者，杖六十，枷號一個月；四分者，杖七十，枷號四十五日；三分者，杖八十，枷號兩個月；二分者，杖九十，枷號七十五日，滿日折責，仍留役。如止銷一分者，杖一百，枷號三個月，滿日折責革役。各該員弁隨時稽查約束，如有任聽兵役得賄包庇者，即照故縱衙役犯贓例參處。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、凡販私鹽徒，如有略置貨物，裝點客商，被官兵格傷後，挾制控告者，除聚衆販私殺人，罪犯應死，無可復加外，餘於巡獲私鹽裝誣平人滿流律上加一等，發附近充軍。若興販本罪已至充軍，復行挾制控告者，於犯事地方加枷號一個月，滿日發配。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、凡鹽商雇募巡役，令將姓名報明運司，造册送部。如因緝私，被鹽匪殺傷，或殺傷鹽匪者，依販私拒捕殺傷及擅殺傷罪人各本律例，分別科斷。若僅止報縣有名，並未詳司造册報部者，各以凡鬪殺傷及興販私鹽本律例，從其重者論。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、直隸、山東兩省鹽商雇募巡役，由州縣詳明運司轉報鹽院有名者，如因緝拿鹽匪，致被殺傷，或殺傷鹽匪者，各照販私拒捕殺傷並擅殺傷罪人本律例科斷。若僅報州縣有名，並未詳司報院者，仍各以凡鬪殺傷及興販私鹽本律例，從其重者論。俟數年後梟匪稍戢，仍復舊例辦理。</content>
                        <content lang="en"/>
                        <content lang="fr"/>
                    </li>
                    
                    
                    
                    
                    
                    
                    
                    
                    
                    
                    
                    
                    
                </lu>
                <lu id="142">
                    <title lang="ch">Jianlin shiyao zhongyan 監臨勢要中鹽</title>
                    <title lang="en"/>
                    <title lang="fr"/>
                    <content lang="ch">凡監臨<inf>鹽法</inf>官吏詭<inf>立偽</inf>名，及<inf>内外</inf>權勢之人中納錢糧<inf>於各倉庫</inf>，請買鹽引勘合<inf>支領官鹽貨賣</inf>，侵奪民利者，杖一百、徒三年，鹽貨入官。<inf>鹽引勘合追繳。</inf>
                    </content>
                    
                </lu>
                <lu id="143">
                    <title lang="ch">Zuhuai yanfa 阻壞鹽法</title>
                    <title lang="en"/>
                    <title lang="fr"/>
                    <content lang="ch">凡客商<inf>赴官</inf>中買鹽引勘合，不親赴場支鹽，中途增價轉賣，<inf>以致轉賣日多，中買日少，且詭冒易滋，因而</inf>阻壞鹽法者，買主、賣主各杖八十，牙保減一等。<inf>買主轉支之</inf>鹽貨<inf>賣主轉賣之</inf>價錢併入官。其<inf>各行鹽地方</inf>鋪戶轉買<inf>本主之鹽，而</inf>拆賣者，不用此律。
                    </content>
                    
                </lu>
                <lu id="144">
                    <title lang="ch">Sicha 私茶</title>
                    <title lang="en"/>
                    <title lang="fr"/>
                    <content lang="ch">凡犯私茶者，同私鹽法論罪。如將已批驗截角退引入山影射照<inf>出支</inf>茶者，以私茶論。<inf>截角，凡經過官司一處驗過，將引紙截去一角，革重冒之弊也。</inf>
                    </content>
                    <li id="1">
                        <content lang="ch">一、官給茶引，付産茶府州縣。凡商人買茶，具數赴官納銀給引，方許出境貨賣。每引照茶一百斤，茶不及引者，謂之畸零，別置由帖付之。量地遠近，定以程限，於經過地方執照。若茶無由引，及茶引相離者，聽人告捕。其有茶引不相當，或有餘茶者，並聽拿問。賣茶畢，即以原給由引赴住賣官司告繳。該府州縣，俱各委官一員專理。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡興販私茶，潛住邊境，與外國交易，及在腹裏販賣與來京回還外國人者，不拘斤數，連知情歇家、牙保，發煙瘴地面充軍。其在西寧、甘肅河州、洮州、四川雅州販賣者，雖不入番，一百斤以上，發附近；三百斤以上，發近邊，各充軍。不及前數者，依律擬斷，仍枷號兩個月。文武官員縱容弟男、子姪、家人、軍伴人等興販，及守備、把關、巡捕等官知情故縱者，各降一級調用。失覺察者，照常發落。若守備、把關、巡捕等官自行興販私茶通番者，發近邊；在西寧、甘肅河洮、雅州販賣，至三百斤以上者，發附近，各充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、私茶有興販夾帶五百斤者，照見行私鹽例，押發充軍。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、做造假茶五百斤以上者，本商並轉賣之人俱問發附近地方充軍。若店戶窩頓一千斤以上者，亦照例發遣。不及前數者，問罪，照常發落。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡茶商赴楚賣茶，應照《會典》，每茶一千斤准帶附茶一百四十斤，令産茶地方官給發船票，開明該商引目茶數，不得另給印票收茶。其應行盤察之地方官，悉照引目及正附茶斤驗放，不許掯勒留難。如於部引之外，有搭行印票，及附茶不依所定斤數，多帶私茶者，即行查拿，照私鹽律治罪。查驗地方官故縱、失察者，照失察私鹽例處分。至五司變賣茶斤，如有地僻引多，壅滯不能行銷者，各商具呈該司，詳報甘撫[註]，行令往賣司分，照數盤查，聽其發買、辦課。
                            家紅按:原書“甘撫”作“甘督”。</content>
                        <content lang="en"/>
                        <content lang="fr"/>
                    </li>
                </lu>
                <lu id="145">
                    <title lang="ch">Sifan 私礬</title>
                    <title lang="en"/>
                    <title lang="fr"/>
                    <content lang="ch">凡私煎礬貨賣者，同私鹽法論罪。<inf>凡産礬之所，額設礬課，係官主典。給有文憑、執照，然後許賣。</inf>
                    </content>
                    
                </lu>
                <lu id="146">
                    <title lang="ch">Nishui 匿税</title>
                    <title lang="en"/>
                    <title lang="fr"/>
                    <content lang="ch">凡客商匿税，不納課程者，笞五十，物貨一半入官。於入官物内，以十分為率，三分付告人充賞。務官、攢攔自獲者，不賞。入門不吊引，同匿税法。<inf>商匠入關門，必先取官置號單，備開貨物，憑其吊引，照貨起税。</inf>○若買頭匹不税契者，罪亦如之，仍於買主名下追徵價錢一半入官。
                    </content>
                    <li id="1">
                        <content lang="ch">一、京師及在外税課司局、批驗茶引所，但係納税去處，皆令客商自納。若權豪無籍之徒結黨把持，攔截生事，攪擾商税者，徒罪以上，枷號兩個月，發附近地方充軍；杖罪以下，照前枷號發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、屯莊居住旗人賣馬者，俱令在屯莊所隸之州縣上税，方准發賣。其民間馬匹，或賣與旗人，或賣與驛站，或兵民互相買賣，俱報明地方官，上税存案。如不上税、不存案而私自買賣者，依律治罪，追價一半入官。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、奉天省軍民人等，潛赴邊外蒙古地方，興販私酒進邊，不及百斤，杖九十；一百斤以上，杖一百，枷號一個月；二百斤以上，杖六十、徒一年。每百斤加一等，罪止杖一百、流三千里。至沿邊三十里以内，貧民肩挑背負，進邊售賣，或易錢換物，及自用者，不在禁限，每人仍不得過五十斤。如至五十斤以上，照興販例治罪，酒俱變價入官。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、奉天省沿邊以内店鋪收買零酒，不得過五百斤。倘寄頓至五百斤以上，開給發票，出境漁利者，將店鋪照興販私酒，按斤治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、奉天省各處燒鍋輪流値年，准其協同該地方差役，在邊内盤查興販私酒之人，送官究治。失察旗民地方官，照失察私入圍場例議處，仍究明興販之犯由何邊門經過，由何邊柵偸越，將該邊章京照軍需鐵貨私出外境貨賣，守把之人知而故縱者，與犯同罪。失於覺察者官減三等，罪止杖一百，軍兵又減一等，罪坐値日者。如該燒鍋人並兵役等受賄故縱，及妄拿、借端訛詐，計贓以枉法從重論。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、奉天省邊内燒鍋，開寫發票賣酒，隨糧價高低定値，不准任意增至倍蓰，違者照違制律治罪。如偸運邊酒，影射漁利，照興販私酒例，加一等治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、商販置辦洋藥，有心偸漏，影射走私，照違制律杖一百。巡役及各門書役，通同營私賣放者，與同罪；贓重者，計贓以枉法從重論。失察之海巡，照不應重律杖八十。該書役並海巡巡役，起意詐財縱放，計贓以蠹役恐嚇索詐論。如有土棍包攬護送，照攪擾商税例，分別治罪。其洋藥商人，到務報税，如該巡皂有刁難需索情事，照支收官物留難刁蹬律治罪；得贓者，照指稱掣批索詐例，計贓科罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="147">
                    <title lang="ch">Boshang nihuo 舶商匿貨</title>
                    <title lang="en"/>
                    <title lang="fr"/>
                    <content lang="ch">凡泛海客商舶<inf>大船</inf>船到岸，即將貨物盡實報官抽分。若停塌沿港土商、牙儈之家，不報者，杖一百。雖供報而不盡實，罪亦如之。<inf>不報與報不盡之</inf>物貨併入官。停藏之人同罪。告獲者，官給賞銀二十兩。
                    </content>
                    
                </lu>
                <lu id="148">
                    <title lang="ch">Renhu kuidui kecheng 人戶虧兌課程</title>
                    <title lang="en"/>
                    <title lang="fr"/>
                    <content lang="ch">凡民間周歲額辦茶鹽商税諸色課程，終年不納齊足者，計不足之數，以十分為率，一分笞四十，每一分加一等，罪止杖八十，追課納官。○若茶鹽運司、鹽場、茶局及税務、河泊所等官，不行用心<inf>催</inf>辦課<inf>程</inf>，年終比附上年課額虧<inf>欠</inf>兌<inf>缺</inf>者，亦以十分論，一分笞五十，每一分加一等，罪止杖一百。所虧課程，著落追補還官。○若人戶已納，而官吏人役有隱瞞<inf>不附簿，因而</inf>侵欺、借用者，併計贓以監守自盜論。
                    </content>
                    <li id="1">
                        <content lang="ch">一、鹽課錢糧不完者，將經督各官照分數議處外，其各商名下應完鹽課，作為十分，欠不及一分者，責二十板；欠一分者，枷號一個月，責二十板；欠二分者，枷號一個月半，責二十五板；欠三分者，枷號兩個月，責三十板；欠四分者，枷號兩個月半，責三十五板；欠五分者，枷號三個月，責四十板。以上欠課各商，題參之日，扣限一個月，全完者免處。如逾限不完，照此例枷責。如於枷限内照數全完者，釋放免責。如枷限滿日，仍全不完納，除杖責外，將該商咨參革退，並帶徵等項俱以引窩變抵。欠六分者，將該商杖六十、徒一年，所欠課項限四個月全完。欠七分者，杖七十、徒一年半，限六月全完。欠八分者，杖八十、徒二年，限八個月全完。欠九分者，杖九十、徒二年半，限十個月全完。欠十分者，杖一百、徒三年，限一年全完。以上自六分至十分，將該商鎖禁，嚴查家産。如限内全完，革退商人，免其杖徒。倘逾限不完，即將該商發配，所欠新課、帶徵等項，著落引窩家産變抵。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、管收税課錢糧，倘有隱匿，加倍著追。如接收官不行清查，土司不行轉報題參，俱著落分賠。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、在京、在外官員眷口船隻過關，除無貨物照常驗放，胥吏人等毋得任意需索外，如有姦牙、地棍假稱京員科道名帖，或京員子弟執持父兄名帖，討關挾帶貨物，希圖免税者，該管關員即行查拿究治。如該管關員不行詳查，及明知瞻徇，照例議處。</content>
                        <content lang="en"/>
                        <content lang="fr"/>
                    </li>
                </lu>
                
            </men>
            <men id="16">
                <title lang="ch">Hulü ba qianzhai 戶律八錢債</title> 
                <title lang="en"></title>
                <title lang="fr"></title>
                <lu id="149">
                    <title lang="ch">Weijin quli 違禁取利</title>
                    <title lang="en"/>
                    <title lang="fr"/>
                    <content lang="ch">凡私放錢債及典當財物，每月取利，並不得過三分。年月雖多，不過一本一利。違者，笞四十，以餘利計贓。重<inf>於笞四十</inf>者坐贓論，罪止杖一百。○若監臨官吏，於所部内舉放錢債，典當財物者，<inf>不必多取餘利，有犯即</inf>杖八十。違禁取利，以餘利計贓，重<inf>於杖八十</inf>者依不枉法論。<inf>各主者，通算折半科罪。有祿人，三十兩；無祿人，四十兩，並杖九十。每十兩加一等，罪止杖一百、流三千里。</inf>並追餘利給主。<inf>兼庶民、官吏言。</inf>其負欠私債，違約不還者，五兩以上，違三月笞一十，每一月加一等，罪止笞四十。五十兩以上，違三月笞二十，每一月加一等，罪止笞五十。百兩以上，違三月笞三十，每一月加一等，罪止杖六十。並追本利給主。○若豪勢之人<inf>於違約負債者</inf>不告官司，以私債強奪去人孳畜産業者，杖八十。<inf>無多取餘利，聽贖，不追。</inf>若估<inf>所奪畜産之</inf>價過本利者，計多餘之物<inf>罪有重於杖八十者</inf>坐贓論<inf>罪止杖一百、徒三年</inf>，依<inf>多餘之</inf>數追還<inf>主</inf>。○若准折人妻妾子女者，杖一百。<inf>姦占，加一等論。</inf>強奪者，加二等<inf>杖七十、徒一年半</inf>。因<inf>強奪</inf>而姦占婦女者，絞。<inf>監候。所準折強奪之</inf>人口給親，私債免追。
                    </content>
                    <li id="1">
                        <content lang="ch">一、聽選官吏、監生人等借債，與債主及保人同赴任所取償，至五十兩以上者，借者革職，債主及保人各枷號一個月發落，債追入官。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡負欠私債，在京不赴五城及步軍統領衙門，而赴部院；在外不赴軍衛有司，而越赴巡撫、司道官處告理，及輒具本状奏訴者，俱問罪。<inf>依越訴論。</inf>立案不行，私債不追。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、放債之徒，用短票扣折，違例巧取重利者，嚴拿治罪，其銀照例入官。受害之人許其自首，免罪並免追息。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、佐領、驍騎校、領催等，有在本佐領或弟兄佐領下指扣兵丁錢糧，放印子銀者，係佐領、驍騎校，照流三千里之例，枷號六十日；係領催，照近邊充軍例，枷號七十五日，俱鞭一百。夥同放印子銀者，照為從杖一百、徒三年例，枷號四十日，鞭一百。如非在本佐領下舉放重債，勒取兵丁錢糧，及民人違禁向八旗兵丁放轉子、印子長短錢，扣取錢糧者，照詐欺官私取財律，計所得餘利，准竊盜論，利銀均勒追入官。佐領、驍騎校、領催等，代屬下兵丁指扣錢糧保借者，佐領、驍騎校革職，領催鞭一百。其指米借債之人，照違制律鞭一百。自行首出者，免其治罪，所欠債目並免著追。失察之該管文武各官，俱交部分別議處。八旗佐領每月仍將有無放債之人出具印結，呈報該參領，按季加結，呈報都統查核。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、監臨官吏於所部内舉放錢債，典當財物者，即非禁外多取餘利，亦按其所得月息，照將自己貨物散與部民，多取價利，計贓准不枉法論，強者准枉法論，不枉法、各主者折半科罪律，減一等問罪。所得利銀，照追入官。至違禁取利，以所得月息全數科算，准不枉法論，強者准枉法論。並將所得利[註]銀追出，餘利給主，其餘入官。
                            家紅按:原書“利”作“科”。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、内地民人概不許與土司等交往借貸，如有違犯，將放債之民人照偸越番境例，加等問擬。其借債之土苗，即與同罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、内地漢姦潛入粤東黎境放債盤剥者，無論多寡，即照私通土苗例，除實犯死罪外，俱問發邊遠充軍。所放之債，不必追償。</content>
                        <content lang="en"/>
                        <content lang="fr"/>
                    </li>
                </lu>
                <lu id="150">
                    <title lang="ch">Feiyong shouji caichan 費用受寄財産</title>
                    <title lang="en"/>
                    <title lang="fr"/>
                    <content lang="ch">凡受寄他人財物畜産而輒費用者，坐贓論，<inf>以坐贓致罪律[註]</inf>減一等。<inf>罪止杖九十、徒二年半。</inf>詐言死失者，准竊盜論，減一等。<inf>罪止杖一百、徒三年，免刺。</inf>並追物還主。其被水火、盜賊費失，及畜産病死，有顯跡者，勿論。<inf>若受寄財畜而隱匿不認，依誆騙律。如以産業轉寄他人戶下，而為所賣失，自有詭寄盜賣本條。</inf>
                        家紅按:原書“律”作“論”。據順治、雍正、乾隆律改。</content>
                    <li id="1">
                        <content lang="ch">一、親屬費用受寄財物，大功以上及外祖父母，得相容隱之親屬，追物給主，不坐罪。小功減三等，緦麻減二等，無服之親減一等。俱追物還主。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡典商收當貨物，自行失火燒毀者，以値十當五，照原典價値計算，作為准數；鄰火延燒者，酌減十分之二，按月扣除利息，照數賠償。其米麥、豆石、棉花等粗重之物，典當一年為滿者，統以貫三計算，照原典價値，給還十分之三；鄰火延燒者，減去原典價値二分，以減剩八分之數，給還十分之三，均不扣除利息。至染鋪被焚，即著開單呈報地方官，逐一估計。如係自行失火者，飭令照估賠還十分之五；鄰火延燒者，飭賠十分之三，均於一月内給主具領。其未被焚燒及搬出各物，仍聽當主、染主照號取贖。倘姦商、店夥人等，於失火時有貪利隱匿、乘機盜賣等弊，即照所隱之物，按所値銀數，計贓准竊盜論，追出原物給主。若只以自己失火，為鄰火延燒，希圖短賠價値者，即計其短賠之値為贓，准竊盜為從論，分別治罪。如典商、染鋪及店夥人等圖盜貨物，或先有虧短，因而放火故燒者，即照放火故燒自己房屋，盜取財物，及兇徒圖財放火故燒人房屋各本律例，從重問擬。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、典鋪被竊，無論衣服、米豆、絲棉、木器、書畫，以及金銀、珠玉、銅鐵、鉛錫各貨，概照當本銀一兩，再賠一兩。如係被劫，照當本銀一兩，再賠五錢，均扣除失事日以前應得利息。如賠還之後，起獲原贓，即給與典主領回變賣，不准原主再行取贖。染鋪被竊，照地方官估報贓數，酌賠十分之五<inf>按：與失火同</inf>；如係被劫，酌賠十分之三<inf>按：與鄰火延燒同</inf>，均令於一月内給主收領。如賠贓之後起獲原贓，給與該鋪具領，由地方官出示曉諭，令原主歸還所得賠贓之資，將原物領回，仍查明已染、未染，分別付給染價。倘姦商、店夥人等於失事後，有貪利隱匿、乘機盜賣等弊，即照所隱之物，按所値銀數，計贓准竊盜論。若只以竊報強，希圖短賠價値者，即計其短賠之値為贓，准竊盜為從論，分別治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="151">
                    <title lang="ch">DE yishiwu 得遺失物</title>
                    <title lang="en"/>
                    <title lang="fr"/>
                    <content lang="ch">凡得遺失之物，限五日内送官，官物<inf>盡數</inf>還官。私物召人識認，於内一半給與得物人充賞，一半給還失物人。如三十日内無人識認者，全給。<inf>五日</inf>限外不送官者，官物坐贓論<inf>罪止杖一百、徒三年，追物還官</inf>，私物減<inf>坐贓</inf>二等，其物一半入官，一半給主。<inf>若無主，全入官。</inf>○若於官私地内掘得埋藏<inf>無主</inf>之物者，並聽收用。若有古器、鍾鼎、符印異常之物<inf>非民間所宜有者</inf>，限三十日内送官，違者杖八十，其物入官。
                    </content>
                    <li id="1">
                        <content lang="ch"></content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="17">
                <title lang="ch">Hulü jiu shichan 戶律九市廛</title> 
                <title lang="en"></title>
                <title lang="fr"></title>
                <lu id="152">
                    <title lang="ch">Sichong yahang butou 私充牙行埠頭</title>
                    <title lang="en"/>
                    <title lang="fr"/>
                    <content lang="ch">凡城市鄉村諸色牙行及船<inf>之</inf>埠頭，並選有抵業人戶充應。官給印信文簿，附寫<inf>逐月所至</inf>客商、船戶籍貫、姓名、路引字號、物貨數目，每月赴官查照。<inf>其來歴引貨。若不由官選</inf>私充者，杖六十，所得牙錢入官。官牙、埠頭容隱者，笞五十，各革去。
                    </content>
                    <li id="1">
                        <content lang="ch">一、凡客店每月置店簿一本，在内赴兵馬司，在外赴有司署押訖，逐日附寫到店客商姓名、人數、起程月日，各赴所司查照。如有客商病死所遺財物，別無家人親屬者，官為見數，移召其父兄子弟，或已故之人嫡妻識認給還。一年後無識認者，入官。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、旗民遇有喪葬，聽憑本家之便，雇人擡送。不許仵作私分地界，霸占扛擡，分外多取雇値。如有恃強攙奪，不容本家雇人者，立拿，枷號兩個月，杖一百。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡在京各牙行領帖開張，照五年編審例，清查換帖。若有棍徒頂冒朋充，巧立名色，霸開總行，逼勒商人，不許別投，拖欠客本，久占累商者，問罪，枷號一個月，發附近充軍。地方官通同徇縱者，一併參處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、京城一切無帖鋪戶，如有私分地界，不令旁人附近開張，及將地界議價若干，方許承頂；至發賣酒斤等項貨物，車戶設立名牌，獨自霸攬，不令他人攬運，違禁把持者，枷號兩個月，杖一百。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各處關口地方，有土棍人等開立寫船、保載等行，合夥朋充，盤踞上下，遇有重載雇覓小船起剥，輒敢恃強代攬，勒索使用，以致擾累客商者，該管地方官查拿，照牙行及無稽之徒用強邀截客貨例，枷號一個月，杖八十。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各衙門胥役，有更名捏姓兼充牙行者，照更名重役例，杖一百，革退。如有誆騙客貨，累商久候，照棍徒頂冒朋充，霸開總行例，枷號一個月，發附近充軍。若該地方官失於察覺，及有意徇縱，交部分別議處；受財故縱，以枉法從重論。</content>
                        <content lang="en"/>
                        <content lang="fr"/>
                    </li>
                </lu>
                <lu id="153">
                    <title lang="ch">Shisi ping wujia 市司評物價</title>
                    <title lang="en"/>
                    <title lang="fr"/>
                    <content lang="ch">凡諸物牙行人評估物價，或以貴<inf>為賤</inf>，或以賤<inf>為貴</inf>，令價不平者，計所增減之價，坐贓論。<inf>一兩以下，笞二十，罪止杖一百、徒三年。</inf>入己者，准竊盜論<inf>查律坐罪</inf>，免刺。○其為<inf>以贓入罪之</inf>罪人，估贓<inf>增減</inf>不實，致罪有輕重者，以故出入人罪論。<inf>若未決放，減一等。</inf>受財<inf>受贓犯之財，估價輕；受事主之財，估價重</inf>者，計贓以枉法從重論。<inf>無祿人，查律坐罪。</inf>
                    </content>
                    <li id="1">
                        <content lang="ch">一、五城平糶米石時，如有販賣收買官米十石以下者，將販賣之人在於該廠地方枷號一個月，杖一百，收買鋪戶照不應重律杖八十，米石仍交該廠另行糶賣。至十石以上者，贓賣之人枷號兩個月，杖一百，鋪戶杖九十。如所得餘利計贓重於本罪者，計贓治罪。各鋪戶所存米麥、雜糧等項，每種不過一百六十石，逾數囤積居奇者，照違制律治罪。<inf>若非囤積居奇，係流通糶賣者，無論米石多寡，俱聽其自便，不在定限一百六十石之例。</inf>其收買各倉土米、黑豆，不在此例。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、京城粗米概不准販運出城，如有違例私運出城者，除訊有回漕情事，即照回漕定例辦理外，若訊無回漕情事，實係僅圖買回食用，或轉賣漁利者，一石以内，即照違制律杖一百；一石以上，杖一百，枷號一個月；十石以上，杖一百，枷號兩個月；二十石以上，杖六十、徒一年；三十石以上，杖七十、徒一年半；四十石以上，杖八十、徒二年；五十石以上，杖九十、徒二年半；六十石以上，杖一百、徒三年；一百石以上，發附近充軍；五百石以上，枷號兩個月，發邊遠充軍；一千石以上，枷號三個月，發極邊足四千里充軍。至鄉民有進城買細米食用者，一石以内，准其出城；一石以上，即行嚴禁。如有逾額販運，照違制律杖一百。若一年之内偸運細米出城，至一百石以上者，加枷號兩個月；五百石以上者，枷號兩個月，發近邊充軍；一千石以上者，枷號三個月，發邊遠充軍，米石變價入官。各門兵丁失於覺察者，如運米本犯罪止徒杖，兵丁笞五十；運米本犯罪應擬軍，兵丁杖一百。失察之官弁，交部分別論處。知情故縱者，與同罪。受財者，計贓以枉法從重論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、濱臨水次各鋪戶，向糧船承買餘米時，由該管官出示曉諭，無論米數多寡，均飭令於次年南糧未經北上三個月以前，一律碾細，不准藉詞延宕。届期仍由該管上司密派員役，分赴各處確查，倘仍有收存粗米，訊明業經旗丁買米回漕者，即照回漕例，分別定擬。如尚未售賣，存米不及六十石者，照回漕例減一等，杖九十、徒二年半；六十石以上者，杖一百、徒三年；至六百石者，發邊遠充軍，仍均起米入官。</content>
                        <content lang="en"/>
                        <content lang="fr"/>
                    </li>
                </lu>
                <lu id="154">
                    <title lang="ch">Bachi hangshi 把持行市</title>
                    <title lang="en"/>
                    <title lang="fr"/>
                    <content lang="ch">凡買賣諸物，兩不和同，而把持行市，專取其利，及販鬻之徒，通同牙行，共為姦計，賣<inf>己之</inf>物以賤為貴，買<inf>人之</inf>物以貴為賤者，杖八十。○若見人有所買賣，在旁<inf>混以己物</inf>高下比價，以相惑亂而取利者，<inf>雖情非把持</inf>笞四十。○若已得利物，計贓重<inf>於杖八十、笞四十</inf>者，准竊盜論，免刺。<inf>贓輕者，仍以本罪科之。</inf>
                    </content>
                    <li id="1">
                        <content lang="ch">一、凡外國人朝貢到京，會同館開市五日，各鋪行人等將不係應禁之物入館，兩平交易染作、布絹等項，立限交還。如賒買及故意拖延，騙勒遠人，至起程日不能清還者，照誆騙律治罪，仍於館門首枷號一個月。若不依期日，及誘引遠人潛入人家，私相交易者，私貨各入官，鋪行人等以違制論，照前枷號。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、甘肅西寧等處，遇有番夷到來，所在該管官司，委官[註]關防督查，聽與軍民人等兩平交易。若勢豪之家主使弟男、子姪、家人等，將遠人好馬奇貨包收，逼令減價，以賤易貴，及將一切貨物頭畜拘收，取覓用錢，方許買賣者，主使之人問發附近地方充軍，聽使之人減主使一等。委官知而不舉，通同分利者，參問治罪。
                            家紅按:原書“委官”作“委員官”。據順治、雍正、乾隆律改。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各處客商輻輳去處，若牙行及無籍之徒用強邀截客貨者，不論有無誆賒貨物，問罪，俱枷號一個月。如有誆賒貨物，仍追比完足，發落。若追比年久，無從賠還，累死客商者，發附近充軍。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡内府人員家人，及王、貝勒、貝子、公、大臣官員家人，領本生理，霸占要地關津，倚勢欺陵，不令商民貿易者，事發，將倚勢欺陵之人擬斬監候。如民人借貸王以下大臣官員銀兩，指名貿易，霸占要地關津，恃強貽累地方者，亦照此例治罪。又内府人員家人及王以下大臣官員家人，指名倚勢，網收市利，挾制有司，干預詞訟，肆行非法，該主遣去者，本犯枷號三個月，鞭一百；本犯私去者，照光棍例治罪。王、貝勒、貝子、公失察者，俱交與該衙門照例議處，管理家務官革職。大臣官員失察者，亦俱革職。不行查拿之該地方文武官，交該部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、牙行侵欠控追之案，審係設計誆騙，侵呑入己者，照誆騙本律，計贓治罪。一百二十兩以上，問擬滿流，追贓給主。若係分散客店牙行，並無中飽者，一千兩以下，照例勒追，一年不完，依負欠私債律治罪；一千兩以上，監禁嚴追，一年不完，於負欠私債律上加三等，杖九十。所欠之銀，仍追給主。承追之員，按月册報巡道稽查。逾限不給者，巡道按册提比。如怠忽從事，拖延累商者，該巡道據實揭參，照事件遲延例議處。有意徇縱者，照徇情例降二級調用。如有受財故縱者，計贓從重以枉法論。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、糧船雇覓短纖，如有棍徒勒價，聚衆攢毆等事，押運員弁拿交地方官，審實，將為首及下手傷人之犯，俱問發近邊充軍，餘俱杖一百，枷號兩個月，於河岸示衆。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、京城官地井水，不許挑水之人把持多家，任意爭長價値，及作為世業，私相售賣。違者，許該戶呈首，將把持挑水之人照把持行市律治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、大小衙門公私所需貨物，各照市價公平交易，不得充用牙行，縱役私取。即有差辦，必需秉公提取，毋許藉端需索。如有縱役失察，交部分別議處。其衙役照牙行及無籍之徒用強邀截客貨者，不論有無誆賒貨物例，枷號一個月，杖八十。如贓至三十五兩者，照枉法贓問擬。所得贓私貨物，分別給主入官。</content>
                        <content lang="en"/>
                        <content lang="fr"/>
                    </li>
                </lu>
                <lu id="155">
                    <title lang="ch">Sizao hudou chengchi 私造斛斗秤尺</title>
                    <title lang="en"/>
                    <title lang="fr"/>
                    <content lang="ch">凡私造斛斗、秤尺不平，在市行使，及將官降斛斗、秤尺作弊增減者，杖六十。工匠同罪。○若官降不如法者，<inf>官吏、工匠</inf>杖七十。提調官失於較勘者，減<inf>原置官吏工匠罪</inf>一等；知情，與同罪。○其在市行使斛斗、秤尺雖平，而不經官司較勘、印烙者<inf>即係私造</inf>，笞四十。○若倉庫官吏私自增減官降斛斗、秤尺，收支官物而不平<inf>納以所增，出以所減</inf>者，杖一百。以所增減物計贓重<inf>於杖一百</inf>者，坐贓論。因而得<inf>所增減之</inf>物入己者，以監守自盜論。<inf>併贓不分首從，查律科斷。</inf>工匠杖八十。監臨官知而不舉者，與犯人同罪；失覺察，減三等，罪止杖一百。
                    </content>
                    
                </lu>
                <lu id="156">
                    <title lang="ch">Qiyong bujuan burufa 器用布絹不如法</title>
                    <title lang="en"/>
                    <title lang="fr"/>
                    <content lang="ch">凡民間造器用之物，不牢固正實，及絹布之屬紕薄短狹而賣者，各笞五十。
                    </content>
                </lu>
            </men>
        </bu>
        
        
        <bu id="4">
            <title lang="ch">Lilü 禮律</title>
            <title lang="en"></title>
            <title lang="fr"></title>
            <men id="18">
                <title lang="ch">Lilü yi jisi 禮律一祭祀</title> 
                <title lang="en"></title>
                <title lang="fr"></title>
                <lu id="157">
                    <title lang="ch">Jixiang 祭享</title>
                    <title lang="en"/>
                    <title lang="fr"/>
                    <content lang="ch">凡天地、社稷大祀及廟享，所司<inf>太常寺，將祭則先致齋，將齋則先誓戒，將戒則先告示</inf>不將祭祀日期預先告示諸衙門<inf>知會</inf>者，笞五十。因<inf>不告示</inf>而失誤行事者，杖一百。其已承告示而失誤者，罪坐先誤之人。<inf>亦杖一百。</inf>○若<inf>傳制與百官齋戒</inf>百官已受誓戒，而吊喪問疾、判署刑殺文書，及預筵宴者，皆罰俸一月。其<inf>所司</inf>知<inf>百官</inf>有緦麻以上喪，或曾經杖罪，遣充執事及令陪祀者，罪同，不知者不坐。若有喪有過，不自言者，罪亦如之。其已受誓戒人員散齋<inf>於外</inf>不宿淨室，致齋<inf>於内</inf>不宿本司者，並罰俸一月。○若大祀，牲牢、玉帛、黍稷之屬不如法者，笞五十。一事缺少者，杖八十。一座全缺者，杖一百。○若奉大祀<inf>在滌之</inf>犧牲，主司<inf>犧牲所官</inf>餵養不如法，致有瘦損者，一牲笞四十，每一牲加一等，罪止杖八十。因而致死者，加一等。○中祀有犯者，罪同。<inf>餘條准此。</inf>
                    </content>
                    <li id="1">
                        <content lang="ch">一、凡郊祀齋戒前二日，太常寺官宿於本司，次日具本奏聞，致齋三日，次日進銅人，傳制諭。文武官齋戒，不飲酒，不食葱韭薤蒜，不問病，不吊喪，不聽樂，不理刑，不與妻妾同處。定齋戒日期，文武百官先沐浴更衣，本衙門宿歇，次日聽誓戒畢，致齋三日。宗廟、社稷，亦致齋三日，惟不誓戒。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、大祀前三月，以犧牲付犧牲所滌治如法。中祀，前三十日滌之。小祀，前十日滌之。大祀，祭天地、太社、太稷也。廟享，祭太廟、山陵也。中祀，如朝日、夕月、風雲、雷雨、嶽鎮、海瀆，及歴代帝王、先師、先農、旗纛等神。小祀，謂凡載在祀典諸神。惟帝王陵寢及孔子廟，則傳制特遣。</content>
                        <content lang="en"/>
                        <content lang="fr"/>
                    </li>
                </lu>
                <lu id="158">
                    <title lang="ch">Hui dasi qiutan 毀大祀邱壇</title>
                    <title lang="en"/>
                    <title lang="fr"/>
                    <content lang="ch">凡大祀邱壇而毀損者<inf>不論故、誤</inf>，杖一百、流二千里；壝門，減二等。<inf>杖九十、徒二年半。</inf>○若棄毀大祀神御<inf>兼太廟</inf>之物者，杖一百、徒三年。<inf>雖輕必坐。</inf>遺失及誤毀者，各減三等。<inf>杖七十、徒一年半。如價値重者，以毀棄官物科。</inf>
                    </content>
                    <li id="1">
                        <content lang="ch">一、天地等壇内縱放牲畜作踐，及私種耤田外餘地，並奪取耤田禾把者，俱問違制，杖一百，牲畜入官，犯人枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、八旗大臣將本旗官員職名書寫傳牌，挨次遞交，每十日責成一人，會同太常寺官，前往天壇嚴查。有放鷹打鎗，成群飲酒遊戲者，即行嚴拿，交部照違制律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="159">
                    <title lang="ch">Zhiji sidian shenzhi 致祭祀典神祗</title>
                    <title lang="en"/>
                    <title lang="fr"/>
                    <content lang="ch">凡<inf>各府州縣</inf>社稷、山川、風雲、雷雨等神，及<inf>境内先代</inf>聖帝明王、忠臣烈士，載在祀典，應合致祭神祗，所在有司置立牌面，開寫神號、祭祀日期，於潔淨處常川懸挂，依時致祭。至期失誤祭祀者，<inf>所司官吏</inf>杖一百。其不當奉祀之神<inf>非祀典所載</inf>而致祭者，杖八十。
                    </content>
                    
                </lu>
                <lu id="160">
                    <title lang="ch">Lidai diwang lingqin 歴代帝王陵寢</title>
                    <title lang="en"/>
                    <title lang="fr"/>
                    <content lang="ch">凡歴代帝王陵寢，及先聖先賢、忠臣烈士墳墓，<inf>所在有司當加護守</inf>不許於上樵采、耕種，及牧放牛羊等畜，違者杖八十。
                    </content>
                    
                </lu>
                <lu id="161">
                    <title lang="ch">Xiedu shenming 褻瀆神明</title>
                    <title lang="en"/>
                    <title lang="fr"/>
                    <content lang="ch">凡私家告天拜斗，焚燒夜香，然點天燈<inf>告天</inf>、七燈<inf>拜斗</inf>，褻瀆神明者，杖八十。婦女有犯，罪坐家長。若僧道修齋設醮，而拜奏青詞表文，及祈禳火災者，同罪，還俗。<inf>重在拜奏。若止修齋祈禳，而不拜奏青詞表文者，不禁。</inf>○若有官及軍民之家，縱令妻女於寺觀、神廟燒香者，笞四十，罪坐夫男。無夫男者，罪坐本婦。其寺觀、神廟住持及守門之人不為禁止者，與同罪。
                    </content>
                    <li id="1">
                        <content lang="ch">一、凡僧道軍民人等，於各寺觀、庵院、神廟刁姦婦女，除將婦女引誘逃走，仍按照和誘知情，分別首從，擬以軍徒外，其因刁姦而又誆騙財物者，不計贓數多寡，為首之姦夫發邊遠充軍，為從者減等滿徒，俱仍盡犯姦本法，先於寺觀、庵院、神廟[註]門首分別枷號，滿日照擬發配，財物照追給主。犯姦之婦女，仍依本例科罪。若軍民人等縱令婦女於寺觀、神廟與人通姦，杖九十，枷號一個月發落。
                            家紅按:原書“神廟”作“廟”。</content>
                        <content lang="en"/>
                        <content lang="fr"/>
                    </li>
                </lu>
                <lu id="162">
                    <title lang="ch">Jinzhi shiwu xieshu 禁止師巫邪術</title>
                    <title lang="en"/>
                    <title lang="fr"/>
                    <content lang="ch">凡師巫假降邪神，書符咒水，扶鸞祷聖，自號端公、太保、師婆<inf>名色</inf>，及妄稱彌勒佛、白蓮社、明尊教、白雲宗等會，一應左道異端之術，或隱藏圖像，燒香集衆，夜聚曉散，佯修善事，煽惑人民，為首者絞<inf>監候</inf>，為從者各杖一百、流三千里。○若軍民裝扮神像，鳴鑼撃鼓，迎神賽會者，杖一百，罪坐為首之人。○里長知而不首者，各笞四十。其民間春秋義社<inf>以行祈報者</inf>，不在此限。
                    </content>
                    <li id="1">
                        <content lang="ch">一、各處官吏、軍民、僧道人等，妄稱諳曉扶鸞祷聖、書符咒水，或燒香集徒，夜聚曉散，並捏造經咒邪術，傳徒斂錢，一切左道異端，煽惑人民，為從者改發回城，給大小伯克及力能管束之回子為奴。其稱為善友，求討布施，至十人以上者，或稱燒煉丹藥，出入内外官家，或擅入皇城，夤緣作弊，希求進用者；並軍民人等，寺觀住持不問來歴，窩藏、接引、容留，披剃冠簪，至十人以上者，俱發近邊充軍。若不及十人，容留潛住，薦舉引用，及鄰甲知情不舉，並皇城各門守衛官軍不行關防搜拿者，各照違制律治罪。如事關重大，臨時酌量辦理。至守業良民，諷念佛經，茹素邀福，並無學習邪教，捏造經咒，傳徒斂錢惑衆者，不得濫用此例。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、邪教惑衆，照律治罪外，如該地方官不行嚴禁，在京五城御史，在外督撫，徇庇不行糾參，一併交與該部議處。旁人出首者，於各犯名下併追銀二十兩充賞。如係應捕之人拿獲者，追銀十兩充賞。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡有姦匪之徒，將各種避刑邪術私相傳習者，為首教授之人，擬絞監候；為從學習之人，杖一百、流三千里。若事犯到官，本犯以邪術架刑者，照規避本罪律，遞加二等，罪止杖一百、流三千里。其犯該絞斬者，仍照本罪科斷。至事犯到官，本犯雇人作法架刑者，亦照以邪術架刑例治罪，並究出代為架刑之人，照詐教誘人犯法與犯人同罪律，至死減一等，得贓照枉法從重論。保甲、鄰里知而容隱不首者，照知而不首[註]本律，笞四十。地方官不行查拿者，照例議處。
                            家紅按:原書“首”作“守”。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、私刻《地畝經》及占驗推測、妄誕不經之書，售賣圖利，及將舊有書板藏匿，不行銷燬者，俱照違制律治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省遇有興立邪教，哄誘愚民事件，該州縣立赴搜訊，據實通禀，聽院司按核情罪輕重，分別辦理。倘有諱匿，輒自完結，別經發覺，除有化大為小、曲法輕縱別情，嚴參懲治外，即罪止枷責，案無出入，亦照諱竊例，從重加等議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡傳習白陽、白蓮、八卦等邪教，習念荒誕不經咒語，拜師傳徒惑衆者，為首擬絞立決，為從年未逾六十，及雖逾六十而有傳徒情事，俱改發回城，給大小伯克及力能管束之回子為奴。如被誘學習，尚未傳徒，而又年逾六十以上者，改發雲貴、兩廣煙瘴地方充軍。旗人，銷除旗檔，與民人一律辦理。至紅陽教及各項教會名目，並無傳習咒語，但供有飄高老祖及拜師授徒者，發往烏魯木齊，分別旗民，當差為奴。其雖未傳徒，或曾供奉飄高老祖及收藏經卷者<inf>按：此處有收藏經卷，而上文並無傳習之經，只云“無傳習咒語”，則凡咒語即屬荒誕不經，僅有經卷者，並 不以荒誕論矣。收藏經卷，何以又問軍罪耶？究竟此等經卷，與下諷念之佛經有無分別，記核</inf>，俱發邊遠充軍；坐功運氣者，杖八十。如有具結改悔，赴官投首者，准其免罪，地方官開造名册，申送臬司衙門存案。倘再有傳習邪教情事，即按例加一等治罪。若拿獲到案，始行改悔者，各照所犯之罪問擬，不准寛免。如訊明實止茹素燒香，諷念佛經，止圖邀福，並未拜師傳徒，亦不知邪教名目者，免議。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="19">
                <title lang="ch">Lilü er yizhi 禮律二儀制</title> 
                <title lang="en"></title>
                <title lang="fr"></title>
                <lu id="163">
                    <title lang="ch">Hehe yuyao 合和御藥</title>
                    <title lang="en"/>
                    <title lang="fr"/>
                    <content lang="ch">凡合和御藥，誤不依<inf>對證</inf>本方，及封題錯誤，<inf>經手</inf>醫人杖一百。料理揀擇誤不精者，杖六十。若造御膳，誤犯食禁，厨子杖一百。若飲食之物不潔淨者，杖八十。揀擇<inf>誤</inf>不精者，杖六十。<inf>御藥、御膳</inf>不品嘗者，笞五十。監臨提調官，各減醫人、厨子罪二等。○若監臨提調官及厨子人等，誤將雜藥至造御膳處所者，杖一百。所將雜藥，就令自喫。<inf>御膳所</inf>厨子人等有犯，監臨提調官知而不奏者，門官及守衛官失於搜撿者，與犯人同罪，並臨時奏聞區處。
                    </content>
                    <li id="1">
                        <content lang="ch">一、醫官就内局修製藥餌，本院官診視，調服御藥，參看校同，會近臣就内局合藥，將藥貼連名封記，具本開寫本方、藥性、治證之法，於日月之下，醫官、近臣書名以進。置簿書，進藥奏本既具，隨即附簿年月下書名，近臣收掌，以憑稽考。煎調御藥，本院官與近臣監視，二服合為一服，俟熟，分為二器，其一器御醫先嘗，次院判，次近臣，其一器進御。</content>
                        <content lang="en"/>
                        <content lang="fr"/>
                    </li>
                </lu>
                <lu id="164">
                    <title lang="ch">Cheng yufu yuwu 乘輿服御物</title>
                    <title lang="en"/>
                    <title lang="fr"/>
                    <content lang="ch">凡乘輿服御物，<inf>主守之人</inf>收藏修整不如法者，杖六十。進御差失者<inf>進所不當進</inf>，笞四十。其車馬之屬不調習，駕馭之具不堅完者，杖八十。○若主守之人將乘輿服御物私自借用，或轉借與人，及借之者，各杖一百、徒三年。若棄毀者，罪亦如之。<inf>平時怠玩，不行看守</inf>遺失及誤毀者，各減三等。○若御幸舟船，誤不堅固者，工匠杖一百。若不整頓修飾，及在船篙棹之屬缺少者，杖六十，並罪坐所由<inf>經手造作之人，並主守之人</inf>。監臨提調官，各減工匠罪二等，並臨時奏聞區處。
                    </content>
                    
                </lu>
                <lu id="165">
                    <title lang="ch">Shoucang jinshu 收藏禁書</title>
                    <title lang="en"/>
                    <title lang="fr"/>
                    <content lang="ch">凡私家收藏天象器物<inf>如璇璣玉衡、渾天儀之類</inf>、圖讖<inf>圖象讖緯之書，推治亂</inf>應禁之書，及<inf>繪畫</inf>歴代帝王圖像、金玉符璽等物<inf>不首官</inf>者，杖一百，並於犯人名下追銀一十兩，給付告人充賞。<inf>器物等項，並追入官。</inf>
                    </content>
                    
                </lu>
                <lu id="166">
                    <title lang="ch">Yuci yiwu 御賜衣物</title>
                    <title lang="en"/>
                    <title lang="fr"/>
                    <content lang="ch">凡御賜百官衣物，使臣不行親送，轉附他人給與者，杖一百，罷職不敘。
                    </content>
                    
                </lu>
                <lu id="167">
                    <title lang="ch">Shiwu chaohe 失誤朝賀</title>
                    <title lang="en"/>
                    <title lang="fr"/>
                    <content lang="ch">凡朝賀及迎接詔書，所司不預先告示者，笞四十。其已承告示而失誤者，罪亦如之。
                    </content>
                    
                </lu>
                <lu id="168">
                    <title lang="ch">Shiyi 失儀</title>
                    <title lang="en"/>
                    <title lang="fr"/>
                    <content lang="ch">凡<inf>陪助</inf>祭祀及謁拜園陵，若朝會，行禮差錯，及失儀者，罰俸一月。其糾儀官應糾舉而不糾者，罪同。
                    </content>
                    <li id="1">
                        <content lang="ch">一、朝參近侍病嗽者，許即退班，或一時眩暈，及感疾不能侍立者，許同列官掖出。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡壇廟祭祀及聖駕出入，並陞殿之日，派委司官及步軍校嚴加巡察。有厮役肆行喊叫，衝突擁擠者，拿送該部，杖一百，其主笞五十。尋常朝會日，犯者杖六十，其主笞三十。係官，俱交該部議處。若在内執事人，並大臣侍衛、跟役犯者，交與該管大臣衙門治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="169">
                    <title lang="ch">Zoudui shixu 奏對失序</title>
                    <title lang="en"/>
                    <title lang="fr"/>
                    <content lang="ch">凡在朝侍從官員，特承顧問，官高者先行回奏，卑者以次進對。若先後失序者，各罰俸一月。
                    </content>
                    
                </lu>
                <lu id="170">
                    <title lang="ch">Chaojian liunan 朝見留難</title>
                    <title lang="en"/>
                    <title lang="fr"/>
                    <content lang="ch">凡司儀禮官，將應朝見官員人等託故留難阻當，不即引見者，<inf>審實留難之故，得情方</inf>斬<inf>監候</inf>。大臣知而不問，與同罪，不知者不坐。
                    </content>
                    
                </lu>
                <lu id="171">
                    <title lang="ch">Shangshu chenyan 上書陳言</title>
                    <title lang="en"/>
                    <title lang="fr"/>
                    <content lang="ch">凡國家政令得失，軍民利病，一切興利除害之事，並從六部官面奏區處，及科道、督撫各陳所見，直言無隱。○若内外大小官員，但有本衙門不便事件，許令明白條陳，合題奏之。本管官實封進呈，取自上裁。○若知而不言，苟延歲月者，在内從科道，在外從督撫糾察。<inf>犯者，以事應奏不奏論。</inf>○其陳言事理，並要直言簡易，每事各開前件，不許虚飾繁文。○若縱横之徒，假以上書，巧言令色，希求進用者，杖一百。○若稱訴冤枉，於軍民官司借用印信封皮入遞者，及借與者，皆斬。<inf>雜犯。</inf>
                    </content>
                    <li id="1">
                        <content lang="ch">一、内外大小衙門官員，但有不公不法等事，在内從臺省，在外從督撫糾舉，須要明著年月，指陳實跡，明白具奏。若係機密重事，實封御前開拆，並不許虚文泛言。若挾私搜求細事，及糾言不實者，抵罪。惟生員不許一言建白，違者革黜，以違制論。</content>
                        <content lang="en"/>
                        <content lang="fr"/>
                    </li>
                </lu>
                <lu id="172">
                    <title lang="ch">Xianrenguan zhe zili bei 見任官輒自立碑</title>
                    <title lang="en"/>
                    <title lang="fr"/>
                    <content lang="ch">凡見任官，實無政績，<inf>於所部内</inf>輒自立碑建祠者，杖一百。若遣人妄稱己善，申請於上<inf>而為之立碑建祠</inf>者，杖八十。受遣之人，各減一等。<inf>碑祠折毀。</inf>
                    </content>
                    
                </lu>
                <lu id="173">
                    <title lang="ch">Jinzhi yingsong 禁止迎送</title>
                    <title lang="en"/>
                    <title lang="fr"/>
                    <content lang="ch">凡上司官及<inf>奉朝命</inf>使客經過，而所在各衙門官吏出郭迎送者，杖九十。其容令迎送，不舉問者，罪亦如之。
                    </content>
                    <li id="1">
                        <content lang="ch">一、上司入城，凡文武屬員，止許出城三里迎送。如不入城，在境内經過處所迎送。倘迎送<inf>必至交界</inf>[註]，或因事營求，或乘便賄賂，將屬員革職拿問。如止出界迎送，無營求賄賂等情，照擅離職役律議處。若上司有必欲迎送，致屬員畏其威勢，至交界迎送者，倘有勒索情弊，將上司革職提問。如止令迎送，無勒索情弊，照例議處，地方官俱免議。
                            家紅按:“必至交界”原作正文大字。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡提鎮赴任，所屬將弁於是日迎接，除跟役外，其司事兵丁不得過十名，出城不得過五里。其副、參、遊撃等官赴任，本標員弁於是日迎接，除跟役外，司事兵丁不得過五名，出城不得過三里。從境内經過者，止許在本營汛地經過處所迎送。如屬員多帶兵丁，越境遠迎，及上司容令遠迎，並不行揭報者，俱交部照律議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、文武官員出入，應合開道而自不開道，致令應避官員不曾迴避者，不問。若因而生事者，止問上官。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡書役迎接新官，在交界處所等候，呈送須知册籍，其餘書役，概令隨印交代，併將頭接、二接、三接陋習嚴行禁止。如有約結多人，執批遠迎者，照律治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、軍民人等，於街市遇見官員引導經過，即須下馬躲避，不許衝突，違者笞五十。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、屬員與上司親戚、子姪，有乘便夤緣、因事賄囑者，按律分別革職治罪。上司之子姪、親戚，有官職者，經過屬員境内，拜候往來，屬員供應餽送，均照不應重律，降三級調用；無官職者，照不應重律，杖八十。該上司自行查出參處者，免議；漫無覺察者，照約束不嚴例，降一級調用；知而不舉，照徇庇例，降三級調用。如有夤緣賄囑等事，通同徇縱者，一併分別革職治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="174">
                    <title lang="ch">Gongchai renyuan qiling zhangguan 公差人員欺陵長官</title>
                    <title lang="en"/>
                    <title lang="fr"/>
                    <content lang="ch">凡公差人員，在外不循禮法，<inf>言語慠慢</inf>欺陵守禦官及知府、知州、知縣者，杖六十。若校尉有犯，杖七十；祗候、禁子有犯，杖八十。
                    </content>
                    <li id="1">
                        <content lang="ch">一、公堂乃係民人瞻仰之所，如奴僕、皂隸人等，入正門，馳當道，坐公座者，杖七十、徒一年半。吏員、承差人等，加一等。若六部、都察院、在京各衙門人役，接奉批差，敢有似前越禮犯分者，許所在官長實封參奏，照例治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="175">
                    <title lang="ch">Fushe weishi 服舍違式</title>
                    <title lang="en"/>
                    <title lang="fr"/>
                    <content lang="ch">凡官民房舍、車服、器物之類，各有等第。若違式僭用，有官者，杖一百，罷職不敘；無官者，笞五十，罪坐家長。工匠並笞五十。<inf>違式之物責令改正。工匠自首，免罪，不給賞。</inf>○若僭用違禁龍鳳紋者，官民各杖一百、徒三年<inf>官罷職不敘</inf>，工匠杖一百，違禁之物並入官。○首告者，官給賞銀五十兩。○若工匠能自首者，免罪，一體給賞。
                    </content>
                    <li id="1">
                        <content lang="ch">一、公侯、文武各官應用帽頂束帶，及生儒衣帽，照品級次第，不許僭越。官員越品僭用，及民間違禁擅用者，照律治罪。凡應用東珠，重不得過三分。如用三分以上，即同違式。公、侯、伯起花金帽頂，上銜紅寶石一大顆，公，中嵌東珠四顆；侯，中嵌東珠三顆；伯，中嵌東珠二顆。帶俱用圓玉版四塊，四圍金鑲，公，中嵌猫睛一顆；侯，中嵌緑松子石一顆；伯，中嵌紅寶石一顆，俱四爪蟒補服。一品起花金帽頂，上銜紅寶石一大顆，中嵌東珠一顆。帶用方玉版四塊，四圍金鑲，中嵌紅寶石一顆。文職仙鶴補服，武職麒麟補服。二品起花金帽頂，上銜起花珊瑚一大顆，中嵌小紅寶石一顆，帶用起花金圓版四塊，中嵌紅寶石一顆。文職錦雞補服，武職獅子補服。三品起花金帽頂，上銜藍寶石一大顆，中嵌小紅寶石一顆，帶用起花金圓版四塊。文職孔雀補服，武職豹補服。四品起花金帽頂，上銜青金石一大顆，中嵌小藍寶石一顆，帶用起花金圓版四塊，銀鑲邊。文職雲雁補服，武職虎補服。五品起花金帽頂，上銜水晶一大顆，中嵌小藍寶石一顆，帶用素金圓板四塊，銀鑲邊。文職白鷴補服，武職熊補服。六品起花金帽頂，上銜硨磲一大顆，中嵌小藍寶石一顆，帶用玳瑁圓版四塊，銀鑲邊。文職鷺鷥補服，武職彪補服。七品上銜素金頂，中嵌小水晶一顆，帶用素銀圓版四塊。文職鸂鶒補服，武職補服與六品同。八品起花金帽頂，帶用明羊角圓版四塊，銀鑲邊。文職鵪鶉補服，武職犀牛補服。九品及雜職起花銀帽頂，帶用鳥角圓版四塊，銀鑲邊。文職練雀補服，武職海馬補服。在京都察院、在外按察使等官，俱獬豸補服，其朝服披肩接袖，俱用糚緞蟒緞。都察院都事、經歴、筆帖式，按察司經歴、照磨等官，補服務照本身品級，不得濫用獬豸。舉人、官生、貢監生，金雀頂，高二寸，帶同八品，青袍藍邊，披領同。生員，銀雀頂，高二寸，帶同九品，蘭袍青邊，披領同。外郎，錫葫蘆頂，衣及披領皆純青。耆老用錫頂，不用披領，餘與外郎同。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、房舍、車馬、衣服等物，貴賤各有等第，上可以兼下，下不可以僭上。其父祖有官身沒、曾經斷罪者，除房舍仍許子孫居住，其餘車馬、衣服等物，父祖既與無罪者有別，則子孫概不得用。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、房舍並不得施用重拱、重簷，樓房不在重簷之限。職官一品、二品，廳房七間九架，屋脊許用花樣獸吻，梁棟、斗拱、簷桷彩色繪飾；正門三間五架，門用緑油，獸面銅環。三品至五品，廳房五間七架，許用獸吻，梁棟、斗拱、簷桷青碧繪飾；正門三間三架，門用黑油，獸面擺錫環。六品至九品，廳房三間七架，梁棟止用土黄刷飾；正門一間三架，門用黑油鐵環。庶民所居堂舍，不過三間五架，不用斗拱彩色雕飾。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、庶民男女衣服，並不得僭用金繡，許用紵絲、綾羅、綢絹、素紗。婦人金首飾一件，金耳環一對，餘止用銀翠，不得製造花樣金線裝飾。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、帳幔並不許用赭黄龍鳳紋。職官一品至三品，許用金花刺繡紗羅。四品、五品，刺繡紗羅。六品以下，許用素紗羅。庶民，用紗絹。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、鞍轡並不許雕飾龍鳳紋。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、器皿不許造龍鳳紋。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、傘蓋：職官一品、二品，銀葫蘆，杏黄羅表，紅裏；三品、四品，紅葫蘆，杏黄羅表，紅裏，以上皆三簷。五品，紅葫蘆，藍羅表，紅裏。六品以下、八品以上，惟用藍絹，皆重簷雨傘<inf>通油、絹</inf>。[註]庶民不得用羅絹涼傘，許用油紙雨傘。
                            家紅按:“通油、絹”原作正文大字。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、墳塋石獸：職官一品，塋地九十步，墳高一丈八尺；二品，塋地八十步，墳高一丈四尺；三品，塋地七十步，墳高一丈二尺，以上石獸並六。四品，塋地六十步；五品，塋地五十步，墳高八尺，以上石獸並四。六品，塋地四十步；七品以下，二十步，墳高六尺。以上發步，皆從塋心各數至邊。五品以上，許用碑，龜趺螭首。六品以下，許用碣，方趺圓首。庶人塋地九步，穿心一十八步，止用壙[註]誌。
                            家紅按:原書“壙”作“礦”。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、品官服色、鞍轡等物，除官府應用之家許令織造外，其私下與不應用之家製造者，工匠依律治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、軍民僧道人等，服飾器用，俱有定制。若常服<inf>言常服則大服不禁</inf>僭用錦綺、紵絲、綾羅、彩繡，器物用戧金、描金，酒器全用<inf>言全用，若止用一件，不禁</inf>金銀，及將大紅銷金製為帳幔、被褥之類，婦女僭用金繡閃色衣服、金寶首飾鐲釧<inf>言金寶則止用金飾，無珠寶不禁</inf>，及用珍珠緣綴衣履，並結成補子、蓋額、纓絡等件，事發，俱照律治罪，服飾、器用等物並追入官。<inf>婦女罪坐家長。</inf>奴僕、優伶、皂隸，准用綿綢、繭綢、毛褐、葛苧、梭布、貉皮、羊皮。其紡絲、絹綢、段紗、綾羅，及各樣細皮，俱不許用。長隨亦照奴僕服式，違者照律治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、官吏軍民人等，但有服飾僭用黄、紫二色，及蟒龍、飛魚、斗牛，器皿僭用朱、紅、黄顏色，及親王法物者，俱比照僭用龍鳳紋律擬斷，服飾、器皿追收入官。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡官民人等用線纓者，笞五十。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、黄色、秋香色五爪龍緞、立龍緞團補服，及四爪暗蟒之四團補、八團補緞紗，官民不許穿用。其大臣官員，有特賜五爪龍衣服及緞[註1]疋，無論色樣，俱許穿用。若頒賜五爪龍緞、立龍緞[註2]，挑去一爪穿用。若官員軍民人等違例濫用者，係官革職；平人，枷號一個月，杖一百。失察，官交部議處，衣服入官。
                            家紅按1:原書“緞”作“段”。
                            家紅按2:原書無“立龍緞”，據雍正、乾隆律補。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡平時所戴煖帽、涼帽，親王世子、郡王長子、貝勒、貝子、入八分公，俱用紅寶石頂；未入八分公、固倫額駙、和碩公主額駙，民公侯伯、鎮國將軍、和碩額駙，及一品大臣，俱用珊瑚頂。輔國將軍及二品官，俱用起花珊瑚頂。奉國將軍及三品官，俱用藍寶石頂，及藍色明玻瓈。奉恩將軍及四品官，俱用青金石頂，及藍色涅玻瓈。五品官，用水晶頂及白色明玻瓈。六品官，用硨磲頂及白色涅玻瓈。七品官用素金頂。八品官用起花金頂。九品官用起花銀頂。未入流，與九品同。候補、候選，與見任同。凡九品之讀祝贊禮、鳴贊序班，俱用八品起花金頂。進士、舉人、貢生，俱用金頂；生員、監生，俱用銀頂。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、文武官員應用雨帽、雨衣，除二品以上仍照舊例戴用大紅，三品亦准用大紅雨帽，四品、五品、六品用紅頂黑鑲邊雨帽，七品、八品、九品及有頂戴人員，俱用黑頂紅鑲邊雨帽。其内廷行走之員，仍照舊不論品級，雨帽俱戴大紅，無論油帽、氈帽，一色服用。僭用者，照違制論。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、在籍候選吏員，有僭穿補服，干謁地方官者，照違制律治罪。</content>
                        <content lang="en"/>
                        <content lang="fr"/>
                    </li>
                    
                    
                    
                </lu>
                <lu id="176">
                    <title lang="ch">Sengdao bai fumu 僧道拜父母</title>
                    <title lang="en"/>
                    <title lang="fr"/>
                    <content lang="ch">凡僧尼、道士、女冠，並令拜父母，祭祀祖先<inf>本宗親屬在内</inf>，喪服等第<inf>謂斬、衰、期、功、緦、麻之類</inf>皆與常人同。違者杖一百，還俗。○若僧道衣服，止許用綢絹布疋，不得用紵絲綾羅，違者笞五十，還俗，衣服入官。其袈裟、道服，不在禁限。
                    </content>
                    
                </lu>
                <lu id="177">
                    <title lang="ch">Shizhan tianxiang 失占天象</title>
                    <title lang="en"/>
                    <title lang="fr"/>
                    <content lang="ch">凡天文<inf>如日月、五緯、二十八宿之屬</inf>垂象<inf>如日重輪，及日月珥蝕、景星彗孛之類</inf>，欽天監官失於占候奏聞者，杖六十。
                    </content>
                    <li id="1">
                        <content lang="ch">一、占候天象，欽天監設觀星臺，令天文生分班晝夜觀望，或有變異，開具揭帖，呈堂上官。當奏聞者，隨即具奏。</content>
                        <content lang="en"/>
                        <content lang="fr"/>
                    </li>
                </lu>
                <lu id="178">
                    <title lang="ch">Shushi wangyan huofu 術士妄言禍福</title>
                    <title lang="en"/>
                    <title lang="fr"/>
                    <content lang="ch">凡陰陽術士，不許於大小文武官員之家妄言<inf>國家</inf>禍福，違者杖一百。其依經推算星命卜課，不在禁限。
                    </content>
                    <li id="1">
                        <content lang="ch">一、習天文之人，若妄言禍福、煽惑人民者，照律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="179">
                    <title lang="ch">Ni fumufu sang 匿父母夫喪</title>
                    <title lang="en"/>
                    <title lang="fr"/>
                    <content lang="ch">凡聞父母<inf>若嫡孫承重，與父母同</inf>及夫之喪，匿不舉哀者，杖六十、徒一年。若喪制未終，釋服從吉，忘哀作樂，及參預筵宴者，杖八十。若聞期親尊長喪，匿不舉哀者，亦杖八十。若喪制未終，釋服從吉者，杖六十。○若官吏父母死，應丁憂，詐稱祖父母、伯叔、姑、兄、姊之喪，不丁憂者，杖一百，罷職役不敘。<inf>若父母見在</inf>無喪詐稱有喪，或<inf>父母已殞</inf>舊喪詐稱新喪者，<inf>與不丁憂</inf>罪同。有規避者，從<inf>其</inf>重<inf>者</inf>論。○若喪制未終，冒哀從仕者，杖八十。<inf>亦罷職。</inf>○其當該官司知而聽行，各與同罪，不知者不坐。○其仕宦遠方丁憂者，以聞喪月日為始。奪情起復者，不拘此律。
                    </content>
                    <li id="1">
                        <content lang="ch">一、内外官員例合守制者，在内經由該部具題，關給執照，在外經由該撫照例題咨，回籍守制。京官取具同鄉官印結，外官取具原籍地方官印甘各結，將承重祖父母，及嫡親父母，與為所後父母例應守制，開明呈報。如有詐冒，照律例治罪。俱以聞喪月日為始，不計閏，二十七個月服滿起復。若服滿，果無事故，在家遷延者，交該部照例議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、官吏丁憂，除公罪不問外，其犯贓罪及係官錢糧，依例勾問。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡内外大小官員，遇父之生母病故，父已先故，又無父之同母伯叔，及父同母伯父之子，准其回籍治喪。其本身出繼為人後者，遇本生父母之喪，令其回籍守制。除路程外，俱定限一年，限滿咨部赴補。其匿喪不報，及無喪詐稱有喪、舊喪詐稱新喪規避者，革職。若文武生童，及舉貢監生，遇生祖母並本生父母之喪，例應治喪及守制者，期年内俱不許應試。有隱匿不報，朦混干進者，事發，照匿喪律治罪。其月課等試，無關功名棄取者，不在此例。</content>
                        <content lang="en"/>
                        <content lang="fr"/>
                    </li>
                    
                    <li id="4">
                        <content lang="ch">一、凡官員出繼為人後者，於起文赴部選補之時，即將本生三代姓氏、存歿，一併開列。選補之後，即行知照該省。如有出仕之後，始行出繼歸宗者，即著該員取具本旗、原籍印結，詳報咨部改正。三代倘有臨時先謀出繼、歸宗，預為匿喪戀職地步者，一經發覺，將本官照匿喪例革職，不准原赦。扶同出結之旗籍各官，俱交該部照例議處。其扶同具結之鄰族，照不應重律杖八十。</content>
                        <content lang="en"/>
                        <content lang="fr"/>
                    </li>
                </lu>
                <lu id="180">
                    <title lang="ch">Qiqin zhiren 棄親之任</title>
                    <title lang="en"/>
                    <title lang="fr"/>
                    <content lang="ch">凡祖父母、父母年八十以上及篤疾，別無以次侍丁，而棄親之任，及妄稱祖父母、父母老疾，求歸、入侍者，並杖八十。<inf>棄親者，令歸養，候親終，服闋降用。求歸者，照舊供職。</inf>若祖父母、父母及夫犯死罪，見被囚禁，而筵宴作樂者，罪亦如之。<inf>筵宴不必本家，並他家在内。</inf>
                    </content>
                    <li id="1">
                        <content lang="ch">一、凡應補、應選人員，有親老情願終養者，於本省起文時，即具呈該地方官，轉詳咨部，在籍終養。若現任官員祖父母、父母年七十以上，家無次丁者，或有兄弟而篤疾不能侍養，及母老雖有兄弟而同父異母者，其父母年至八十以上，雖家有次丁，願請終養者；或出仕後，兄弟忽遭事故，無人奉事者；或繼父母已故，其本生父母老病，願請終養者，均不拘歴俸三年之限。該督撫查明該員倉穀錢糧並無虧空，任内並無詿誤，取具印結具題，俱准其回籍終養。俟親終服滿之日，該督撫給咨赴部銓補。如有捏報借名詭避者，發覺之日，將呈請終養之員按律究擬，並將出結各官一併參處。</content>
                        <content lang="en"/>
                        <content lang="fr"/>
                    </li>
                </lu>
                <lu id="181">
                    <title lang="ch">Sangzang 喪葬<inf>職官、庶民三月而葬。</inf></title>
                    <title lang="en"/>
                    <title lang="fr"/>
                    <content lang="ch">凡有<inf>尊卑</inf>喪之家，必須依禮<inf>定限</inf>安葬。若惑於風水，及託故停柩在家，經年暴露不葬者，杖八十。<inf>若棄毀死屍，又有本律。</inf>其從尊長遺言，將屍燒化，及棄置水中者，杖一百；從卑幼，並減二等。若亡歿遠方，子孫不能歸葬而燒化者，聽從其便。○其居喪之家，修齋設醮，若男女混雜<inf>所重在此</inf>，飲酒食肉者，家長杖八十。僧道同罪，還俗。
                    </content>
                    <li id="1">
                        <content lang="ch">一、旗民喪葬，概不許火化。除遠鄉貧人，不能扶柩歸里，不得已攜骨歸葬者，姑聽不禁外，其餘有犯，照違制律治罪。族長及佐領等隱匿不報，照不應輕律，分別鞭責議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、民間喪葬之事，凡有聚集演戲，及扮演雜劇等類，或用絲竹管弦演唱佛戲者，該地方官嚴行禁止，違者照違制律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="182">
                    <title lang="ch">Xiangyinjiuli 鄉飲酒禮</title>
                    <title lang="en"/>
                    <title lang="fr"/>
                    <content lang="ch">凡鄉黨敘齒及鄉飲酒禮，已有定式，違者笞五十。<inf>鄉黨敘齒，自平時行坐而言。鄉飲酒禮，自會飲禮儀而言。</inf>
                    </content>
                    <li id="1">
                        <content lang="ch">一、鄉黨敘齒，士農工商人等平居相見，及歲時宴會揖拜之禮，幼者先施。坐次之列，長者居上。如佃戶見田主，不論齒敘，並行以少事長之禮。若親屬，不拘主佃，止行親屬禮。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、鄉飲坐敘，高年有德者居於上，高年淳篤者並之，以次序齒而列。其有曾違條犯法之人列於外坐，不許紊越正席，違者照違制論。主席者若不分別，致使良莠溷淆，或察知，或坐中人發覺，依律科罪。</content>
                        <content lang="en"/>
                        <content lang="fr"/>
                    </li>
                </lu>
            </men>
        </bu>
        
        <bu id="5">
            <title lang="ch">Binglü 兵律</title>
            <title lang="en"></title>
            <title lang="fr"></title>
            <men id="20">
                <title lang="ch">Binglü yi gongwei 兵律一宮衛</title> 
                <title lang="en"></title>
                <title lang="fr"></title>
                <lu id="183">
                    <title lang="ch">Taimiaomen shanru 太廟門擅入</title>
                    <title lang="en"/>
                    <title lang="fr"/>
                    <content lang="ch">凡<inf>無故</inf>擅入太廟門及山陵兆域門者，杖一百；太社門，杖九十。<inf>但至門</inf>未過門限者，各減一等。守衛官故縱者，各與犯人同罪；失覺察者，減三等。
                    </content>
                    
                </lu>
                <lu id="184">
                    <title lang="ch">Gongdianmen shanru 宮殿門擅入</title>
                    <title lang="en"/>
                    <title lang="fr"/>
                    <content lang="ch">凡擅入紫禁城午門、東華、西華、神武門及禁苑者，各杖一百。擅入宮殿門，杖六十、徒一年。擅入御膳所及御在所者，絞<inf>監候</inf>。未過門限者，各減一等。<inf>稱御者，太皇太后、皇太后、皇后並同。</inf>○若無門籍，冒<inf>他人</inf>名<inf>籍</inf>而入者<inf>兼已入未過</inf>，罪亦如之。○其應入宮殿<inf>宿直</inf>之人，未著門籍而入，或當下直而輒入，及宿次未到<inf>雖應入，班次未到，越次</inf>而輒宿者，各笞四十。○若不係宿衛應直，合帶兵仗之人，但持寸刃入宮殿門内者，絞。<inf>監候。不言未入門限者，以須入門内乃坐。</inf>入紫禁城門内者，杖一百，發邊遠充軍。○門官及宿衛官軍故縱者，各與犯人同罪。<inf>至死減一等。</inf>失察覺者，官減三等，罪止杖一百，軍又減一等。並罪坐直日者。<inf>通指官與軍言，餘條准此。</inf>
                    </content>
                    <li id="1">
                        <content lang="ch">一、太監等進殿當差，如遺金刃之物，未經帶出者，枷號一年，滿日責四十板，罰當下賤差使。如遺失零星物件，交總管責四十板，仍在本處當差。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、繡漪橋以北、昆明湖内，除官民人等擅入遊玩，及故縱失察之官軍，照擅入紫禁城禁苑律分別治罪外，如有溺斃人命，即將本段堆撥値班弁兵杖一百，枷號一個月；左右附近二所堆撥値班弁兵杖八十，枷號二十日。若赴溺之人被弁兵即時拿獲，或於溺水時撈救得生，弁兵免其治罪。將赴溺之人嚴行審訊，僅止因貧因病，並無別故，枷號半年，杖一百，發往伊犁當差。如另有重情，仍各依本律例，從其重者論。</content>
                        <content lang="en"/>
                        <content lang="fr"/>
                    </li>
                </lu>
                <lu id="185">
                    <title lang="ch">Suwei shouweiren sizi daiti 宿衛守衛人私自代替</title>
                    <title lang="en"/>
                    <title lang="fr"/>
                    <content lang="ch">凡宮禁宿衛，及紫禁城、皇城門守衛人，應直不直者，笞四十。以應宿衛、守衛人<inf>下直之人</inf>私自代替，及替之人，各杖六十。以不係宿衛、守衛人，冒名私自代替，及替之人，各杖一百。官員各加一等。○若在直而逃者，罪亦如之。<inf>應直不直之罪。官員加等。</inf>○京城門減一等，各處城門又減一等。親管頭目知而故縱者，各與犯人同罪，失覺察者減三等。有故而赴所管告知者，不坐。
                    </content>
                    
                </lu>
                <lu id="186">
                    <title lang="ch">Congjia jiwei 從駕稽違</title>
                    <title lang="en"/>
                    <title lang="fr"/>
                    <content lang="ch">凡<inf>巡幸</inf>應<inf>扈</inf>從車駕之人，違<inf>原定之</inf>期不到，及從而先回還者，一日笞四十，每三日加一等，罪止杖一百。職官有犯，各加一等。<inf>罪止杖六十、徒一年。</inf>○若從車駕行而逃者，杖一百，發邊遠充軍。職官，絞<inf>監候</inf>。○親管頭目故縱<inf>不到、先回、在逃</inf>者，各與犯人同罪。<inf>至死減一等。</inf>失覺察者，減三等，罪止杖一百。
                    </content>
                    <li id="1">
                        <content lang="ch">一、凡八旗正身隨車駕行而脱逃者，發黑龍江等處當差，官馬盤費照數追繳。</content>
                        <content lang="en"/>
                        <content lang="fr"/>
                    </li>
                </lu>
                <lu id="187">
                    <title lang="ch">Zhixing yudao 直行御道</title>
                    <title lang="en"/>
                    <title lang="fr"/>
                    <content lang="ch">凡午門外御道至御橋，除侍衛官軍、導從車駕出入，許於東西兩旁行走外，其餘文武百官、軍民人等<inf>非侍衛、導從</inf>，無故於上直行，及輒度御橋者，杖八十。若於宮殿中直行御道者，杖一百。守衛官故縱者，各與犯人同罪；失覺察者，減三等。若於御道上横過，係一時經行者，不在禁限。<inf>在外衙門龍亭，儀杖已設而直行者，亦准此律科斷。</inf>
                    </content>
                    <li id="1">
                        <content lang="ch">一、凡至下馬牌不下，而竟過者，笞五十。看守人役失於防範者，笞四十。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡遇祭祀日期，隨聖駕前引後護之大臣及侍衛，并有執事官員、拜唐阿等，於午門外騎馬前去時，頭等大臣令跟役三人，二等大臣令跟役二人，三等以下侍衛官員及拜唐阿等俱令跟役一人，騎馬行走。其無執事人等，俱不許騎馬。如有多帶跟役前行，無執事官員人等妄亂行走者，除即行赶逐外，仍將多帶跟役行走，并不應行走官員，指名參奏，照違制律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="188">
                    <title lang="ch">Neifu gongzuo renjiang tiyi 内府工作人匠替役</title>
                    <title lang="en"/>
                    <title lang="fr"/>
                    <content lang="ch">凡諸色<inf>當班</inf>工匠<inf>辨驗貨物各</inf>行人<inf>役</inf>，差撥赴内府及内庫工作，若不親身關牌入内應役，雇人冒<inf>己</inf>名<inf>關牌</inf>私自代替，及替之人，各杖一百，雇工錢入官。
                    </content>
                    
                </lu>
                <lu id="189">
                    <title lang="ch">Gongdian zaozuo ba buchu 宮殿造作罷不出</title>
                    <title lang="en"/>
                    <title lang="fr"/>
                    <content lang="ch">凡宮殿内造作，所<inf>管官</inf>司具工匠姓名，報<inf>所入之處</inf>門官及守衛官，就於所入門首，逐一點<inf>姓名</inf>視<inf>形貌</inf>放入工作。至申時分，仍須相視形貌，照數點出。其不出者，絞<inf>監候</inf>。監工及提調内監、門官、守衛官軍點視，如原入名數短少，就便搜捉，隨即奏聞。知而不舉者，與犯人同罪。<inf>至死減一等。</inf>失覺察者，減三等，罪止杖一百。
                    </content>
                    
                </lu>
                <lu id="190">
                    <title lang="ch">Zhe churu gongdianmen 輒出人宮殿門</title>
                    <title lang="en"/>
                    <title lang="fr"/>
                    <content lang="ch">凡應出宮殿<inf>如差遣、給假等項</inf>，而門籍已除，輒留不出，及<inf>應入直之人</inf>被告劾，已有公文禁止，籍雖未除，輒入宮殿者，各杖一百。<inf>晝禁。</inf>○若宿衛人已被奏劾者，本<inf>管官</inf>司先收其兵仗，違者罪亦如之。○若於宮殿門雖有籍，<inf>應直</inf>至夜皆不得出入。若入者，杖一百；出者，杖八十。無籍<inf>夜</inf>入者，加二等。若<inf>夜</inf>持仗入殿門者，絞。<inf>監候。入宮門亦坐。此夜禁，比晝加謹。</inf>
                    </content>
                    
                </lu>
                <lu id="191">
                    <title lang="ch">Guanfang neishi churu 關防内使出入</title>
                    <title lang="en"/>
                    <title lang="fr"/>
                    <content lang="ch">凡内監並奉御内使，但遇出外，各<inf>守</inf>門官須要收留本人在身關防牌面，於<inf>門</inf>簿上印記姓名<inf>及牌面</inf>字號明白，附寫前去某處幹辦是何事務。其門官與守衛官軍搜檢，沿身別無夾帶<inf>官私器物</inf>，方許放出。回還，一體搜檢，給牌入内，以憑逐月稽考出外次數。但<inf>有</inf>搜出應干雜藥，就令<inf>帶藥之人</inf>自喫。若<inf>有出入</inf>不服搜檢者，杖一百，<inf>發附近</inf>充軍。若非奉旨，私將兵器<inf>帶</inf>進入紫禁城門内者，杖一百，發邊遠充軍。入宮殿門内者，絞<inf>監候</inf>。<inf>其直日守</inf>門官及守衛官失於搜檢者，與犯人同罪。<inf>至死減一等。内使例不擬充軍，惟此須依本律。</inf>
                    </content>
                    
                </lu>
                <lu id="192">
                    <title lang="ch">Xiang gongdian shejian 向宮殿射箭</title>
                    <title lang="en"/>
                    <title lang="fr"/>
                    <content lang="ch">凡向太廟及宮殿射箭、放彈、投甎石者，絞<inf>監候</inf>。向太社，杖一百、流三千里。<inf>須箭石可及，乃坐之。若遠不能及者，勿論。</inf>但傷人者，斬。<inf>監候。則殺人者可知。若箭石不及致傷外人者，不用此律。</inf>
                    </content>
                    
                </lu>
                <lu id="193">
                    <title lang="ch">Suweiren bingzhang 宿衛人兵仗</title>
                    <title lang="en"/>
                    <title lang="fr"/>
                    <content lang="ch">凡宿衛人，兵仗不離身，違者笞四十。輒<inf>暫</inf>離<inf>應直</inf>職掌處所，笞五十。別處宿<inf>經宿之離</inf>，杖六十。官員各加一等。親管頭目知而不舉者，與犯人同罪；失覺察者，減三等。
                    </content>
                    
                </lu>
                <lu id="194">
                    <title lang="ch">Jin jingduanren chong suwei 禁經斷人充宿衛</title>
                    <title lang="en"/>
                    <title lang="fr"/>
                    <content lang="ch">凡在京城犯罪被極刑之家，同居人口<inf>不論親屬，所司</inf>隨即遷發別郡住坐。其<inf>本犯異居</inf>親屬人等，並一應<inf>有犯笞杖曾</inf>經<inf>同決</inf>斷之人，並不得入充近侍，及<inf>宮禁</inf>宿衛守把皇城京城門禁。 若<inf>隱匿前項情由</inf>朦朧充當者，斬<inf>監候</inf>。其當該官司，不為用心詳審，或聽人囑託，及受財容令充當者，罪同。<inf>斬監候。並究囑託人。</inf>○若<inf>極刑親屬及經斷人</inf>奉有特旨選充，曾經<inf>具由</inf>覆奏，明立文案者，<inf>所選之人及官司</inf>不在此限。
                    </content>
                    
                </lu>
                <lu id="195">
                    <title lang="ch">Chongtu yizhang 衝突儀仗<inf>凡車駕行幸之處，其前列者為儀仗，儀仗之内即為禁地。</inf></title>
                    <title lang="en"/>
                    <title lang="fr"/>
                    <content lang="ch">凡車駕行處，除近侍及宿衛、護駕官軍外，其餘軍民，並須迴避。衝入儀仗内者，絞。<inf>係雜犯，准徒五年。</inf>若在郊野之外，一時不能迴避者，聽俯伏<inf>道旁</inf>以待<inf>駕過</inf>。其<inf>隨行</inf>文武百官，非奉宣喚，無故輒入儀仗内者，杖一百。典仗、護衛官軍故縱者，與犯人同罪；不覺者，減三等。○若有申訴冤抑者，止許於仗外俯伏以聽。若衝入儀仗内，而所訴事不實者，絞<inf>係雜犯，准徒五年</inf>；得實者，免罪。○軍民之家，縱放牲畜，若守衛不備，因而衝突儀仗者，<inf>守衛人</inf>杖八十。衝入紫禁城門内者，<inf>守衛人</inf>杖一百。<inf>其縱畜之家，並以不應重律論罪。</inf>
                    </content>
                    <li id="1">
                        <content lang="ch">一、聖駕出郊，衝突儀仗，妄行奏訴者，追究主使教唆、捏寫本状之人，俱問罪，各杖一百，發近邊充軍。所奏情詞，不分虚實，立案不行。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、聖駕臨幸地方，雖未陳設鹵簿，如有民人具呈妄行控訴者，照衝突儀仗例，杖一百，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡八旗兵丁，如有衝突儀仗者，在本營枷號一個月，滿日同眷屬俱發往各省駐防，交該將軍、都統等嚴加管束。本犯如三年無過，准挑給兵丁差使，不准揀選官職。其子孫不在此限。</content>
                        <content lang="en"/>
                        <content lang="fr"/>
                    </li>
                </lu>
                <lu id="196">
                    <title lang="ch">Xinggong yingmen 行宮營門</title>
                    <title lang="en"/>
                    <title lang="fr"/>
                    <content lang="ch">凡行宮外營門、次營門，與紫禁城門同。若有擅入者，杖一百。内營牙帳門與宮殿門同，擅入者，杖六十、徒一年。
                    </content>
                    
                </lu>
                <lu id="197">
                    <title lang="ch">Yuecheng 越城</title>
                    <title lang="en"/>
                    <title lang="fr"/>
                    <content lang="ch">凡越皇城者，絞<inf>監候</inf>；京城者，杖一百、流三千里。越各府州縣鎮城者，杖一百；官府公廨墻垣者，杖八十。越而未過者，各減一等。若有所規避者，各從<inf>其</inf>重者論。
                    </content>
                    <li id="1">
                        <content lang="ch">一、各衙門親戚、書吏人等，遊船演戲，夜半方歸，擅叫禁門者，照越府州縣城律，杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、京城該班兵丁，如取用什物，不由馬道行走，乘便由城上縋取者，照違制律杖一百，加枷號一個月。該管員弁疏於覺察，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="198">
                    <title lang="ch">Menjin suoyao 門禁鎖鑰</title>
                    <title lang="en"/>
                    <title lang="fr"/>
                    <content lang="ch">凡各處城門，應閉而誤不下鎖者，杖八十；非時擅開閉者，杖一百。京城門，各加一等。其有公務急速，非時開閉者，不在此限。○若皇城門，應閉而誤不下鎖者，杖一百，發邊遠充軍；非時開閉者，絞<inf>監候</inf>。其有旨開閉者，勿論。
                    </content>
                    
                </lu>
            </men>
            <men id="21">
                <title lang="ch">Binglü er junzheng 兵律二軍政</title> 
                <title lang="en"></title>
                <title lang="fr"></title>
                <lu id="199">
                    <title lang="ch">Shandiao guanjun 擅調官軍</title>
                    <title lang="en"/>
                    <title lang="fr"/>
                    <content lang="ch">凡將帥部領軍馬，守禦城池，及屯駐邊鎮，若所管地方遇有報到草賊生發，即時差人體探緩急聲息，<inf>果實</inf>須先申報本管上司，轉達朝廷，奏聞給降聖旨，調遣官軍征討。若無警急，不先申上司，雖已申上司，不待回報，輒於所屬擅調軍馬，及所屬擅發與者，<inf>將領屬</inf>各杖一百，罷職，發邊遠充軍。○其暴兵卒至，欲來攻襲，及城鎮屯聚軍馬之處，或有<inf>内賊作</inf>反<inf>作</inf>叛，或賊有内應，事有警急，及路程遥遠<inf>難候申文待報</inf>者，並聽從便，火速調撥<inf>所屬</inf>軍馬，乘機剿捕。若賊寇滋蔓，應合會<inf>兵剿</inf>捕者，鄰近官軍雖非所屬，亦得<inf>行文</inf>調撥策應，<inf>其將領官並策應官</inf>並即申報本管上司，轉達朝廷知會。若不即調遣會合，或不即申報上司，及鄰近官軍<inf>已奉調遣</inf>不即發兵策應者，<inf>將領與鄰近官</inf>並與擅調發罪同。<inf>亦各杖一百，發邊遠充軍。</inf>其上司及<inf>典兵</inf>大臣將文書調遣將士，提撥軍馬者，<inf>文書内</inf>非奉聖旨，不得擅離信地。若<inf>守禦屯駐</inf>軍官有<inf>奉文</inf>改除別職，或犯罪<inf>奉文</inf>取發，如<inf>文内</inf>無奏奉聖旨，亦不許擅動，違者<inf>兼上數事</inf>罪亦如之。
                    </content>
                    
                </lu>
                <lu id="200">
                    <title lang="ch">Shenbao junwu 申報軍務</title>
                    <title lang="en"/>
                    <title lang="fr"/>
                    <content lang="ch">凡將領、參隨、統兵官征進，如統兵官分調攻取城寨，克平之後，<inf>將領</inf>隨將捷音差人飛報<inf>知會本管</inf>統兵官，轉行兵部。統兵官<inf>又須將克捷事情</inf>另具奏本，實封御前。<inf>無少停留。</inf>○若賊人數多，出沒不常，如所領軍人不敷，須要速申統兵官添撥軍馬，設策剿捕。不速飛申者，<inf>聽</inf>從統兵官量事輕重治罪。<inf>至失誤軍機，自依常律。</inf>○若有<inf>賊黨</inf>來降之人，<inf>將領官</inf>即便送赴統兵官，轉達朝廷區處。其貪取來降人財物，因而殺傷<inf>其</inf>人，及中途逼勒逃竄者，斬。<inf>監候。若無殺傷逼勒，止依嚇騙律科。</inf>
                    </content>
                    
                </lu>
                <lu id="201">
                    <title lang="ch">Feibao junqing 飛報軍情</title>
                    <title lang="en"/>
                    <title lang="fr"/>
                    <content lang="ch">凡飛報軍情，在外府州<inf>如聞屬縣巡司等報</inf>即差人申督撫、布政司、按察司、本道，仍行移將軍、提鎮。其守禦官差人各申督撫，仍行本管將軍、提鎮。督撫、將軍、提鎮得報差人，一行移兵部，一具實封<inf>直奏</inf>御前。若互相知會隱匿，不速奏聞者，杖一百，罷職不敘。因而失誤軍機者，斬<inf>監候</inf>。
                    </content>
                    
                </lu>
                <lu id="202">
                    <title lang="ch">Louxie junqing dashi 漏洩軍情大事</title>
                    <title lang="en"/>
                    <title lang="fr"/>
                    <content lang="ch">凡聞知朝廷及統兵將軍調兵討襲外番，及收捕反逆賊徒，機密大事，而輒漏洩於敵人者，斬<inf>監候</inf>。○若邊將報到軍情重事<inf>報於朝廷</inf>而漏洩<inf>以致傳聞敵人</inf>者，杖一百、徒三年。<inf>二項犯人，若有心洩於敵人，作姦細論。</inf>仍以先傳説者為首，傳至者為從，減一等。若私開官司文書印封看視者，杖六十。事干軍情重事者，以漏洩論。<inf>為首，杖一百、徒三年；從，減等。</inf>○若近侍官員漏洩機密重事<inf>不專指軍情，凡國家之機密重要皆是</inf>於人者，斬<inf>監候</inf>。常事，杖一百，罷職不敘。
                    </content>
                    <li id="1">
                        <content lang="ch">一、在京、在外軍民人等，與朝貢外國人私通往來，投託撥置害人，因而透漏事情者，俱發近邊充軍。通事並伴送人，係官，革職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、内外衙門辦理緊要事件，俱密封投遞，本官親拆收貯，不得令吏胥經手。倘有密封章奏，未經上達，先已傳播，及緝拿之犯聞風遠颺等事，查究根由，分別議處。如將應密之事並不密封，及收受承辦衙門不行謹愼，以致漏洩者，將封發、收受、承辦官查參交部，分別議處。如封貯之處及投遞之前，提塘及衙役人等將密封事件私開竊視，以致漏洩者，杖六十。事重者，為首杖一百、徒三年，為從減一等治罪。仍令科道不時稽查，如不行查參，別經發覺者，將該管科道一併交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡平常事件，雖非密封，但未經御覽批發之本章，刊刻傳播，概行嚴禁。如提塘與各衙門書辦彼此勾通，本章一到，即鈔寫刊刻圖利者，將買鈔之報房、賣鈔之書辦，亦俱照漏洩密封事件例治罪。其捏造訛言刊刻者，杖一百、流二千里。若有招搖詐騙情弊，犯該徒罪以上，不分首從，俱發近邊充軍。該管官失於覺察，該科道不行查參者，均交部，亦照例議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="203">
                    <title lang="ch">Bianjing shensuo junxu 邊境申索軍需</title>
                    <title lang="en"/>
                    <title lang="fr"/>
                    <content lang="ch">凡守邊將領，但有<inf>缺乏</inf>取索軍器、錢糧等物，須要差人，一行布政司，一申督撫、將軍、提鎮，再差人轉行合干部分，及具<inf>缺少應用</inf>奏本實封御前。其公文若到該部，須要隨即<inf>將所申事情</inf>奏聞區處發遣，差來人回還。若稽緩不即奏聞，及<inf>邊將於</inf>各處<inf>衙門</inf>不行依式申報者，並杖一百，罷職不敘。因<inf>不申奏，以致臨敵缺乏</inf>而失誤軍機者，斬<inf>監候</inf>。
                    </content>
                    
                </lu>
                <lu id="204">
                    <title lang="ch">Shiwu junshi 失誤軍事</title>
                    <title lang="en"/>
                    <title lang="fr"/>
                    <content lang="ch">凡臨軍征討，<inf>有司</inf>應合供給軍器、行糧、草料，<inf>若有徵解</inf>違期不完者，當該官吏，各杖一百，罪坐所由。<inf>或上司移文稽遲，或下司徵解不完，各坐所由。</inf>若臨敵<inf>有司違期不至而</inf>缺乏，及領兵官已承<inf>上司</inf>調遣<inf>而逗遛觀望</inf>，不依期進兵策應，若<inf>軍中</inf>承差告報<inf>會</inf>軍<inf>日</inf>期而違限，因而失誤軍機者，並斬<inf>監候</inf>。
                    </content>
                    
                </lu>
                <lu id="205">
                    <title lang="ch">Congzheng weiqi 從征違期</title>
                    <title lang="en"/>
                    <title lang="fr"/>
                    <content lang="ch">凡官軍<inf>已承調遣</inf>臨當征討，<inf>行師</inf>已有起程日期，而稽留不進者，一日杖七十，每三日加一等。若故自傷殘，及詐為疾患之類，以避征役者，各加一等<inf>計日坐之</inf>，並罪止杖一百，仍發出征。<inf>若傷殘至不堪出征，仍選本戶壯丁充補，令其出征。按：此小註本於讀法。</inf>○若軍臨敵境，託故違期，一日不至者，杖一百<inf>不必失誤軍機</inf>；三日不至者，斬。<inf>監候。統兵官竟行軍法</inf>若能立功贖罪者，以統兵官區處。
                    </content>
                    <li id="1">
                        <content lang="ch">一、凡官兵從征，無故起程違期者，官革職，兵杖一百，仍發出征。在外違期者，官革職拿問，兵杖一百，將所俘獲人口入官。出征處所兵丁，藐視該管官，干犯號令，違法亂行者，將為首之人正法，為從者俱枷號三個月，杖一百，該管官仍交該部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="206">
                    <title lang="ch">Junren tiyi 軍人替役</title>
                    <title lang="en"/>
                    <title lang="fr"/>
                    <content lang="ch">凡軍人<inf>已遣</inf>不親出征，雇倩人冒名代替者，替身杖八十，正身杖一百，依舊著伍<inf>仍發出征</inf>。若守禦<inf>城池</inf>軍人雇人冒名代替者，各減二等。其<inf>出征、守禦軍人</inf>子孫、弟姪及同居少壯親屬<inf>非由雇倩</inf>自願代替者，聽。若果有老弱殘疾<inf>不堪征守者</inf>，赴本管官司陳告，驗實，與免軍身。○若醫工承差關領官藥，隨軍征進，轉雇庸醫冒名代替者，<inf>本身及替身</inf>各杖八十，<inf>庸醫所得</inf>雇工錢入官。
                    </content>
                    <li id="1">
                        <content lang="ch">一、凡兵丁不親出征，以奴僕代替，及行間放撥、瞭哨等處，以奴僕代替者，兵杖七十，奴僕入官。如打圍、放馬，及看守京城週圍處所，以奴僕代替者，兵杖一百，奴僕免入官。</content>
                        <content lang="en"/>
                        <content lang="fr"/>
                    </li>
                </lu>
                <lu id="207">
                    <title lang="ch">Zhujiang bu gushou 主將不固守</title>
                    <title lang="en"/>
                    <title lang="fr"/>
                    <content lang="ch">凡守邊將帥，被賊攻圍城寨，不行固守而輒棄去，及<inf>平時</inf>守備不設，為賊所掩襲，因<inf>此棄守、無備</inf>而失陷城寨者，斬<inf>監候</inf>。若<inf>官兵</inf>與賊臨境，其望高巡哨之人失於飛報，以致陷城損軍者，亦斬<inf>監候</inf>。若<inf>主將懈於守備，及哨望失於飛報，不曾陷城失軍，止</inf>被賊侵入境内，虜掠人民者，杖一百，發邊遠充軍。○其官軍臨陣先退，及圍困敵城而逃者，斬<inf>監候</inf>。
                    </content>
                    <li id="1">
                        <content lang="ch">一、失誤軍機，除律有正條者，擬議監候奏請外，若是賊擁大衆入寇，官軍卒遇交鋒，損傷被虜數十人以上，不曾虧損大衆；或賊衆入境，虜殺軍民數十人以上，不曾虜去大衆；或被賊白晝、夤夜突入境内，虜掠頭畜衣糧數多，不曾殺虜軍民者，俱問守備不設，被賊侵入境内，虜掠人民本律，發邊遠充軍。若是交鋒入境，損傷虜殺四五人，搶去頭畜、衣糧不多者，亦問前罪。以上各項内，情輕律重，有礙發落者，備由奏請處置。其有被賊入境，將偵探、軍役及飛報聲息等項公差、官軍人等，一時殺傷捉去，事出不測者，俱問不應杖罪，留任。或境外被賊殺虜偵探、軍役，非智力所能防範者，免其問罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡沿邊、沿海及腹裏州縣，與武職同城，若遇邊警，及盜賊生發攻圍，不行固守而輒棄去，及守備不設，被賊攻陷城池、劫殺焚燒者，除專城武職照本律擬斬監候外，其守土州縣，亦照守邊將帥失陷城寨律，擬斬監候。其同城之知府及捕盜官，比照守邊將帥被賊侵入境内虜掠人民律，發邊遠充軍。統轄、兼轄各官，交部分別議處。若有兩縣同住一城，專管官分有守城汛地，各以賊所進入地方坐罪。若無城池，與雖有城池，被賊潛隱設計，越入劫盜，隨即逃散，不係失陷者，止以失盜論，俱不得引用此例。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡統兵將帥玩視軍務，苟圖安逸，故意遷延，不將實在情形具奏，貽誤國事者；又凡將帥因私忿媢嫉，推諉牽制，以致縻餉老師，貽誤軍機者；又凡身為主帥，不能克敵，轉布流言，搖惑衆心，借以傾陷他人，致誤軍機者，均屬有心貽誤，應擬斬立決。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡失守城池之案，如係兵餉充足，不行固守，一聞賊警，棄城先逃者，將專城武職及守土州縣，均按本例擬斬監候，請旨即行正法。同城知府，亦從重擬斬監候。<inf>按：比較前例，又加重矣。</inf>捕盜官及統轄、兼轄各官，仍照例分別辦理。倘非兵餉充足，棄城先逃，仍按本例科斷。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、防守要隘文武員弁，若帶兵無多，倉猝遇賊，寡不敵衆，因而失守要隘者，照同城捕盜官失守城池擬軍例，從重發往新疆效力贖罪。倘統帶重兵，畏葸巧避，失守要隘者，照守邊將帥失陷城寨律，擬斬監候。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各省督撫、提鎮，如遇省城及駐劄地方盜賊生發，不行固守，聞警先逃者，均照失陷城寨本律，擬斬監候，聲明情罪重大，應即行處決，仍請旨定奪。倘有必須於軍前正法者，應請旨即在軍前正法。如有必須嚴訊情節，再行定罪者，仍拿問解京審訊。其尋常失守一城一寨，並無聞警先逃情事，仍照各本律辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、失守城池，該督撫立即參奏，將守土州縣及專城武職均革職治罪，不得以功過相抵免議。如有可原情節，或甫經到任，不及設防，或被圍日久，糧盡援絶，或失守後一月内督率鄉團，隨同官兵，將城池克復者，於斬監候罪上量減一等治罪。若甫經到任，及被圍日久，於失守後一月内隨同克復，或非甫經到任，及被圍日久，但於失守時身受重傷，或一月内自行收復城池者，於減等擬軍罪上再減一等治罪。其實因兵單力竭，身受重傷，而又能督率兵勇，於一月内自行收復，及隨同克復者，革職，免其治罪。若克復城池在一月以外，及克復並非本處城池，概不准隨案聲請減免。其減等議罪，及免罪各員弁，如果素得民心，循聲卓著，及克敵陷陣，屡著戰功，仍准酌量奏請，留營效力，再得勞績，方准免罪，均由刑部專案知照吏、兵二部存記。<inf>按：此指減一等、二等，戴罪留營者。</inf>若失守而未經參辦，或議罪而並未奏留員弁，仍不准臚列後來勞績，率行奏請免罪開復。至失守之同城知府及捕盜官，如身受重傷，或一月内隨同克復城池，亦准敘明可原情節，應擬斬監候者，量予減等；應擬軍者，革職，免罪。其並未隨同克復城池，亦未身受重傷，但係甫經到任，及被圍日久，只准於本律軍罪上量減一等，不得概請免罪。<inf>按：此指擬軍之同城知府等官而言。</inf>如係平日官聲素好，及戰功卓著之員，亦准奏請留營效力，再得勞績，方准免罪。<inf>按：此指戴罪留營者。</inf></content>
                        <content lang="en"/>
                        <content lang="fr"/>
                    </li>
                </lu>
                <lu id="208">
                    <title lang="ch">Zongjun lulue 縱軍虜掠</title>
                    <title lang="en"/>
                    <title lang="fr"/>
                    <content lang="ch">凡守邊將領，私自使令軍人，於<inf>未附</inf>外境虜掠人口財物者，<inf>將領</inf>杖一百，罷職，發附近充軍。所部聽使武官及管隊，遞減一等，並罪坐所由<inf>使令之人</inf>，軍人不坐。○若軍人不曾經由本管頭目，<inf>使令</inf>私出外境虜掠者，為首杖一百，為從杖九十。<inf>因虜掠而</inf>傷<inf>外境</inf>人，為首者斬<inf>監候</inf>，為從杖一百，<inf>其虜掠傷人，為從並不傷人，首從</inf>俱發邊遠充軍。若本營頭目鈐束不嚴，杖六十，留任。○其邊境城邑有賊出沒，乘機領兵攻取者，不在此限。○若於已附地面虜掠者，不分首從，皆斬<inf>監候</inf>。本管頭目鈐束不嚴，杖八十，留任。○其<inf>將領</inf>知<inf>軍人私出外境及已附地面虜掠之</inf>情故縱者，各與犯人同罪。<inf>至死減一等。</inf>
                    </content>
                    <li id="1">
                        <content lang="ch">一、調臺兵丁及臺灣催餉社丁，如借端需索，擾害番社，依嚇詐例，計贓從重論。無贓者，照不應重律，杖八十，革退。該管官徇隱失察，交部分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡出征官員、兵丁，除有不遵紀律，欺壓良民，肆行虜掠子女者，仍按律治罪外，其於凱撤回營之日，沿途遇有良民子女並非逃失，該官兵等強行攜帶者，即照於已附地面虜掠人口律治罪。若攜帶逃失良民子女，照收留迷失子女律治罪。其攜帶人口，有親屬者，追出，給還完聚；無親屬者，交地方官妥為撫恤。如有攜帶逆犯家屬，例應緣坐者，除該家屬仍照例緣坐外，該官兵等訊明知係逆犯家屬，即照知情藏匿罪人律治罪。若訊不知情，及攜帶不應緣坐之逆犯家屬，均仍以攜帶逃失子女論。跟役等有犯，照兵丁一律辦理。領兵之該管官、跟役之家長知情故縱者，與同罪；失察者，官員交部分別議處，兵丁鞭責發落。能自查出究辦者，免議。若出征官兵於經過地方私自典買人口，均照不應重律，係兵，杖八十；係官，交部議處。失察各官，照例減等議處。典買人口，追出入官。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡領兵王、貝勒、將軍借通賊為名，燒毀良民廬舍，搶掠子女財物者，領兵將軍、參贊大臣及營總等，俱交部議處。係王、貝勒，交宗人府，從重治罪；參領以下官，免議。若分兵征進，有犯前項罪名者，統兵將領及分管兩翼官，並管領旗分官，俱交部議處。至於官員、兵丁一二人私自焚掠者，係官，交部議處；係護軍領催、兵丁，鞭一百；係厮役，正法。若厮役之主知情者，鞭一百；係官，交部分別議處。所管參領以下官員及營總，均交部議處。其搶掠攜帶男婦人口，仍追出，給還完聚。若該督撫隱匿不行題參，別經發覺者，該督撫一併議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="209">
                    <title lang="ch">Bu caolian junshi 不操練軍士</title>
                    <title lang="en"/>
                    <title lang="fr"/>
                    <content lang="ch">凡各處<inf>邊方、腹裏</inf>守禦官不守紀律，不操練軍士，及城池不完，衣甲器杖不整者，初犯杖八十，再犯杖一百。○若<inf>守禦</inf>官提備不嚴，撫馭無方，致有所部軍人反叛者，該管官各杖一百，追奪<inf>誥敕</inf>，發邊遠充軍。若<inf>因軍人反叛</inf>棄城而逃者，斬<inf>監候</inf>。
                    </content>
                    <li id="1">
                        <content lang="ch">一、架礮夜不收，守墩軍人夤夜回家，輪班不去者，在守哨處枷號一個月，發落。</content>
                        <content lang="en"/>
                        <content lang="fr"/>
                    </li>
                </lu>
                <lu id="210">
                    <title lang="ch">Jibian liangmin 激變良民</title>
                    <title lang="en"/>
                    <title lang="fr"/>
                    <content lang="ch">凡<inf>有司</inf>牧民之官，<inf>平日</inf>失於撫字，<inf>又</inf>非法行事<inf>使之不堪</inf>，激變良民，因而聚衆反叛，失陷城池者，斬。<inf>監候。止反叛而城池未陷者，依守禦官撫綏無方，致軍人反叛，按充軍律奏請。</inf>
                    </content>
                    <li id="1">
                        <content lang="ch">一、凡刁惡之徒聚衆抗官，地方文武員弁即帶領兵壯迅往撲捉，如稍有遲延者，即照定例嚴議。其撲捉之時，該犯即俯首伏罪，不敢抗拒，應分別末減。如該犯等持仗抗拒，許文武官帶同兵壯持械擒拿。若聚衆之犯並未執有器械，文武官縱令兵壯殺傷者，嚴加議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、直省刁民假地方公事，強行出頭，逼勒平民，約會抗糧，聚衆聯謀，斂錢搆訟，及借事罷考、罷市，或果有冤抑，不於上司控告，擅自聚衆至四五十人，尚無鬨堂塞署，並未毆官者，照光棍例，為首擬斬立決，為從擬絞監候。如鬨堂塞署，逞兇毆官，為首斬決，梟示。其同謀聚衆，轉相糾約，下手毆官者，擬斬立決。其餘從犯，俱擬絞監候。被脅同行者，各杖一百。若遇此等案件，該督撫先將實在情形奏聞，嚴飭所屬，立拿正犯，速訊明確，分別究擬。如實係首惡，通案渠魁，例應斬梟者，該督撫一面具題，一面將首犯於該地方即行正法，將犯事緣由及正法人犯姓名刻示，遍貼城鄉曉諭。若承審官不將實在為首之人究出擬罪，混行指人為首，因而坐罪，並差役誣拿平人，株連無干，濫行問擬者，嚴參治罪，該督撫一併交部嚴加議處。至刁民滋事，其同城武職不行擒拿，及該地方文職不能彈壓撫恤者，俱革職。該管之文武上司官徇庇不即申報，該督撫、提鎮不行題參，俱交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="211">
                    <title lang="ch">Simai zhanma 私賣戰馬</title>
                    <title lang="en"/>
                    <title lang="fr"/>
                    <content lang="ch">凡軍人出征，獲到<inf>敵人</inf>馬匹，須要盡數報官。若私下貨賣<inf>與常人</inf>者，杖一百。軍官<inf>私</inf>賣者，罪同，罷職。買者，笞四十。馬匹、價錢並入官。<inf>若出征</inf>軍官、軍人買者，勿論。<inf>賣者，追價入官，仍科罪。</inf>
                    </content>
                    <li id="1">
                        <content lang="ch">一、凡披甲隨圍，將肥官馬偸賣到家，交瘦馬者，照竊盜例治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、民人出口私販騸馬，在三十匹以下者，照違制律，杖一百；三十匹以上至四十匹，加枷號一個月；四十匹以上至五十匹，加枷號兩個月；五十匹以上，杖六十、徒一年。每十匹加一等，罪止杖一百、徒三年。所販馬匹入官。</content>
                        <content lang="en"/>
                        <content lang="fr"/>
                    </li>
                </lu>
                <lu id="212">
                    <title lang="ch">Simai junqi 私賣軍器</title>
                    <title lang="en"/>
                    <title lang="fr"/>
                    <content lang="ch">凡軍人<inf>將自己</inf>關給衣甲、刀鎗、旗幟一應軍器，私下貨賣<inf>與常人</inf>者，杖一百，發邊遠充軍。軍官<inf>私</inf>賣者，罪同，罷職，<inf>附近</inf>充軍。買者，笞四十。<inf>其間有</inf>應禁<inf>軍器，民間不宜私有而買</inf>者，以私有論。<inf>一件杖八十，每一件加一等，罪止杖一百、流三千里。所買</inf>軍器<inf>不論應禁與否，及所得</inf>價錢，併入官。官軍買者，勿論。<inf>賣者仍坐罪，追價入官。</inf>
                    </content>
                    <li id="1">
                        <content lang="ch">一、軍人、軍官私當關給衣甲、旗幟、應禁軍器，照私賣律減一等，杖一百、徒三年。至收當之人，照私有軍器律減一等，杖七十。每一件加一等，罪止杖一百、徒三年。如有結夥盤踞，加倍重利，收當軍器者，枷號三個月，發極邊足四千里充軍，軍器、當本照例入官。其非應禁者，不在此限。失察之地方將領各官，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="213">
                    <title lang="ch">Huiqi junqi 毀棄軍器</title>
                    <title lang="en"/>
                    <title lang="fr"/>
                    <content lang="ch">凡將領關撥一應軍器，<inf>出</inf>征守<inf>禦</inf>事訖，停留不<inf>收</inf>回納還官者，<inf>以事訖之日為始</inf>十日杖六十，每十日加一等，罪止杖一百。○若<inf>將領征守事訖，將軍器</inf>輒棄毀者，一件杖八十，每一件加一等。二十件以上，斬<inf>監候</inf>。遺失及誤毀者，各減三等。軍人<inf>棄毀、遺誤</inf>，各又減一等，並驗<inf>毀失之</inf>數追賠<inf>還官</inf>。其曾經戰陣而有損失者，不坐不賠。
                    </content>
                    <li id="1">
                        <content lang="ch">一、凡看守城池、倉庫、街道等處兵丁遺失本身器械者，杖七十。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、箭上不書姓名及書他人姓名者，杖八十。</content>
                        <content lang="en"/>
                        <content lang="fr"/>
                    </li>
                </lu>
                <lu id="214">
                    <title lang="ch">Sicang yingjin junqi 私藏應禁軍器</title>
                    <title lang="en"/>
                    <title lang="fr"/>
                    <content lang="ch">凡民間私有人馬甲、傍牌、火筒、火礮、旗纛、號帶之類應禁軍器者，一件杖八十，每一件加一等。私造者，加私有罪一等。各罪止杖一百、流三千里。非全成<inf>不堪用</inf>者，並勿論，許令納官。其弓、箭、鎗、刀、弩及魚叉、禾叉，不在禁限。
                    </content>
                    <li id="1">
                        <content lang="ch">一、官員出差、赴任、回籍，及商民出外貿易等事，如有攜帶軍器，途中防護者，在京取具兵部印票，在外取具該差遣衙門及該地方官印票，註明所帶件數，以備出城沿途照驗，仍知會所到地方，限一月繳銷。如隱匿原票不繳者，照違令律治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、苗猓蠻戶俱不許帶刀出入，及私藏違禁等物，違者照民間私有應禁軍器律治罪。該管頭目人等知而不報者，杖一百。地方文武官弁失察，照例議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、臺灣民人停止製造鳥鎗，違者照例治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各省深山邃谷及附近山居，驅逐猛獸，並甘肅、蘭州等府屬，與番回錯處毘連各居民，及濱海地方應需鳥鎗守禦者，務須報明該地方官，詳查明確，實在必需，准其仍照營兵鳥鎗尺寸製造，上刻姓名，編號立册，按季查點。如有不報官私造者，杖一百，枷號兩個月；私藏者，杖九十，枷號一個月。仍各照律每一件加一等，罪止杖一百、流三千里。該管地保失察私造者，杖一百，革役。如係知情故縱，加枷號一個月。該管官不行查出，交部議處。如兵丁有借查鳥鎗名色擾民者，該管官一併議罪。至私造私藏竹銃，及失察故縱之地保，俱照鳥鎗例治罪。地方官失於覺察，亦照鳥鎗例議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、内地姦民在産硝黄地方私行煎挖，無論已未興販，照臺灣之例科斷。十斤以下，杖一百，刺字；十斤以上，杖六十、徒一年。每十斤加一等。百斤以上，及合成火藥在十斤以下者，發近邊充軍。三百斤以上，及合成火藥在十斤以上者，照私鑄紅衣等大小礮位例處斬，妻子緣坐，財産入官。如將硝黄濟匪，以通賊論。知情故縱及隱匿不首，並與犯同罪，至死減一等。俟軍務完竣，仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、内地民人窩囤興販硫黄十斤以下，杖一百；十斤以上，杖六十、徒一年；二十斤以上，以次遞加；五十斤以上，杖一百、流二千里；八十斤以上，杖一百、流二千五百里；一百斤，杖一百、流三千里；百斤以上，發近邊充軍。若甫經窩囤，尚未興販，減興販罪一等。焰硝每二斤作硫黄一斤科斷，硝黄入官。鄰保知情不首，杖一百；不知情，杖八十。挑夫、船戶知情不首，減本犯罪二等；知情分贓，與犯同罪。贓重，以枉法從重論。首報人免罪，仍照硝黄入官價値，向本犯另追給賞。如合成火藥，賣與鹽徒，不問斤數多寡，發近邊充軍。其本省銀匠、藥鋪、染房需用硝黄，每次不許過十斤，令其呈明地方官，批限買完繳銷，違者以私囤論。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡民間如有私製藤牌者，杖一百。失察之地方文武官，照失察私藏鳥鎗例議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、私鑄紅衣等大小礮位及擡鎗者，不論官員軍民人等，及鑄造匠役，一併處斬，妻子給付功臣之家為奴，家産入官。鑄造處所鄰佑、房主、里長等知情不首者，俱擬絞監候。專管文武官，革職。兼轄文武官，及該督撫、提鎮，俱交該部議處。其私藏礮位及擡鎗之犯，除訊有不法重情，仍照各律例從重定擬外，如訊無別情，僅止私藏者，即於私鑄罪上減一等，杖一百、流三千里。失察之地方官，交部分別議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、京城製造花爆之家，於地方保甲門牌内註明“業花爆”字樣，止准售賣花爆，不准售賣火藥。如違例售賣火藥，數不足十斤者，笞五十；十斤，杖六十。每十斤加一等。至五十斤以上者，杖一百、徒三年。其應需硝黄，如不由官行、官店承買者，照私囤例治罪。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、四川、雲南、貴州所産黑鉛，除由官採辦外，其餘無論在廠、在店，一律嚴禁出境。如違例私運，照窩囤興販硫黄例治罪。兵役知情徇隱，減犯人罪一等；受財故縱，與犯人同罪。贓重者，以枉法從重論。倘有濟匪情事，以通賊論，仍須人鉛並獲，乃坐。</content>
                        <content lang="en"/>
                        <content lang="fr"/>
                    </li>
                </lu>
                <lu id="215">
                    <title lang="ch">Zongfang junren xieyi 縱放軍人歇役</title>
                    <title lang="en"/>
                    <title lang="fr"/>
                    <content lang="ch">凡管軍千總、把總及管隊軍吏，縱放軍人出百里之外買賣，或私種田土，或隱占在己使喚，空歇軍役<inf>不行操備</inf>者，<inf>計所縱放及隱占之軍數</inf>一名杖八十，每三名加一等，罪止杖一百，罷職。若受財賣放者，以枉法從重論。所隱<inf>縱放、隱占、賣放各項</inf>軍人，並杖八十。若私使出境，因而致死，或被賊拘執者，杖一百，罷職，發邊遠充軍；至三名者，絞<inf>監候</inf>。本營專管官吏，知情容隱，不行舉問，及虚作逃亡，扶同報官者，與犯人同罪。<inf>罪止杖一百，發邊遠充軍。</inf>若管隊把總、千總縱放軍人，其本營專管官吏知情故縱，或容隱不行舉問，及本營專管官故縱軍人，其千總、把總、管隊知而不首告者，罪亦如之。<inf>私使出境而不首告者，同罪。</inf>○若鈐束不嚴<inf>原無縱放私使之情</inf>，致有違犯<inf>或出百里，或出外境，私自歇役</inf>及<inf>原無知情容隱，止</inf>失覺舉者，管隊名下一名，把總名下五名，千總名下十名，本營專管官名下五十名，各笞四十。管隊名下二名，把總名下十名，千總名下二十名，本營專管官名下一百名，各笞五十，並留任。不及數者，不坐。○若武職官私家役使軍人，不曾隱占歇役<inf>妨廢操備</inf>者，一名笞四十，每五名加一等，罪止杖八十。○並每名計一日追雇工銀<inf>八分五釐五毫</inf>入官。○若有吉兇借使者，勿論。
                    </content>
                    <li id="1">
                        <content lang="ch">一、凡軍士下班之日，其本管官員擅撥與人做工等項役使，照私役軍人本律發落。<inf>按：一名笞四十，每五名加一等，罪止杖八十。</inf></content>
                        <content lang="en"/>
                        <content lang="fr"/>
                    </li>
                </lu>
                <lu id="216">
                    <title lang="ch">Gonghou siyi guanjun 公侯私役官軍</title>
                    <title lang="en"/>
                    <title lang="fr"/>
                    <content lang="ch">凡公侯非奉特旨，不得私自呼喚官軍前去役使，違者，初犯、再犯免罪；三犯，奏請區處。其官軍聽從，及不出征時輒於公侯之家門首伺立者，官各杖一百，罷職，發邊遠充軍，軍人同罪。<inf>伯爵有犯，亦准此律奏請。</inf>
                    </content>
                </lu>
                <lu id="217">
                    <title lang="ch">Congzheng shouyu guanjun tao 從征守禦官軍逃</title>
                    <title lang="en"/>
                    <title lang="fr"/>
                    <content lang="ch">凡官軍<inf>已承調遣</inf>從軍征討，私逃還家，及逃往他所者，初犯杖一百，仍發出征；再犯者，絞<inf>監候</inf>。知<inf>在逃之</inf>情窩藏者，<inf>不問初犯、再犯</inf>杖一百，充軍。<inf>原籍及他所之</inf>里長知而不首者，杖一百。若<inf>征討事畢</inf>軍還<inf>官軍不同振旅</inf>而先歸者，減<inf>在逃</inf>五等；因而在逃者，杖八十。若在京軍人逃者，初犯杖九十。各處守禦城池軍人逃者，初犯杖八十，俱發充伍；再犯，<inf>不問京外</inf>並杖一百，俱發邊遠充軍；三犯者，絞<inf>監候</inf>。知<inf>在逃之</inf>情窩藏者，與犯人同罪，罪止杖一百，充<inf>附近</inf>軍。<inf>不在邊遠處絞之限。</inf>里長知而不首者，各減<inf>窩藏</inf>二等。<inf>從杖罪減科，罪止杖八十。其從征軍與守禦軍</inf>本管頭目知情故縱者，各<inf>隨所犯次數</inf>與同罪，罪止杖一百，罷職，附近充軍。其<inf>征守</inf>在逃官軍，<inf>自逃日為始</inf>一百日内能自出官首告者，<inf>不問初犯、再犯</inf>免罪。若在限外自首者，減罪二等。但於隨處官司首告者，皆得准理。<inf>准免罪及減罪二等。</inf>○若各營軍人<inf>不著本伍</inf>轉投別營當軍者，同逃軍論。<inf>或初犯、再犯，皆依上文律科斷。</inf>
                    </content>
                    <li id="1">
                        <content lang="ch">一、將弁在營潛逃者，嚴拿正法。隨征兵丁，無論協剿、鄰封及備防本省，有私逃者，領兵將弁即將姓名、數目知照該兵丁本營及原籍一體嚴拿，獲日審訊明確，擬斬立決。其在軍務未竣以前投首者，改發各省駐防，給官兵為奴。如在配脱逃被獲，用重枷枷號三個月，杖責管束。若在軍務告成以後投首者，依隨征脱逃例擬斬立決，仍援引金川逃兵投首發遣新疆例，奏請定奪，蒙恩免死減發者，亦改發駐防，給官兵為奴。如再脱逃，請旨即行正法。至在途患病，及打仗受傷，或迷失路徑，與落後有因，並非有心脱逃，若在軍務未竣以前投首，照自首律免罪；被獲者，杖一百、徒三年。在軍務告成以後投首，亦杖一百、徒三年；被獲者，改發各省駐防，給官兵為奴。<inf>按：與留養門内一條參看。</inf>在配脱逃被獲，仍枷責管束。其跟隨餘丁，有偸盜馬匹、軍器及衣服、銀兩潛逃者，亦擬斬立決。如有投首，照兵丁投首，按軍務已未告竣分別問擬。其並無偸盜情事，有心脱逃之餘丁，無論軍務已未告竣，被獲者俱改發極邊足四千里充軍，到配加枷號三個月。在配脱逃被獲，亦照前枷責管束。其自行投首，並篤疾者，無論軍務已未告竣，俱杖一百、流三千里。如落後有因，無論軍務已未告竣，投首者免罪，被獲者杖一百，枷號一個月，仍向犯屬及中保人追原雇價値給主。<inf>按：與竊盜門隨駕官員跟役逃回一條參看。</inf>勇丁脱逃，亦照兵丁例一律辦理。至駐防官兵私逃，應銷除本身旗檔。如落後有因，並非有心脱逃，免其銷檔。潰散兵丁，一概不准收標。該管將弁知情容隱，任令冒餉，或該兵丁逃後改易姓名，朦混入營食餉者，除本犯治罪外，知情容隱及失察該管將弁，均交部分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各處守禦兵丁，有拐帶餉米、馬匹脱逃者，計贓照常人盜官物律，加一等治罪。如拐帶同營餉銀，計贓照竊盜加一等，所拐帶餉米等項，仍向該犯家屬名下照數追賠。知情容留之人同罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、旗丁不拘重運、回空，如有無故潛逃，棄船中途不顧者，照守禦官軍在逃律治罪，仍於面上刺“逃丁”二字。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡駐防兵丁逃走，除照例報部外，該駐防處開明逃人年貌，知照該犯本旗及沿途有滿洲兵丁處所，並附近省分，一體嚴拿。其窩家人等及失察各官，均照例究治。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、京外在伍兵丁脱逃，該營立即通移各標協營，一體查拿，定限一百日，實力嚴緝務獲。其有自知畏悔，於限内投回者，杖一百，枷號一個月，不准入伍。若被緝獲及逾限投回者，除枷責不准入伍外，俱照例刺字。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、派往伊犁等處換防、種地之滿漢各項兵丁，初次犯逃，自行投回者，枷號三個月，滿日鞭責，交該管官嚴行管束。如被拿獲，用重枷枷號五個月，痛加責懲，折磨差使。若逃走二次，及在原派處所曾經犯逃，移駐伊犁之後，復行逃走者，自行投回，應俱用重枷枷號五個月，痛加責懲，折磨差使。如被拿獲者，即行正法。</content>
                        <content lang="en"/>
                        <content lang="fr"/>
                    </li>
                </lu>
                <lu id="218">
                    <title lang="ch">Youxu junshu 優恤軍屬</title>
                    <title lang="en"/>
                    <title lang="fr"/>
                    <content lang="ch">凡陣亡病故官軍回鄉家屬<inf>應給</inf>行糧脚力，<inf>經過</inf>有司不即應付者，<inf>以家屬到日為始</inf>遲一日笞二十，每三日加一等，罪止笞五十。
                    </content>
                    <li id="1">
                        <content lang="ch">一、凡八旗陣亡人等妻室内查有無子嗣，或子嗣穉幼，又無家人食糧者，伊夫原係職官，給原官一半俸祿米石。如係兵丁，給食一半錢糧米石。若陣亡之人並無妻室，其父母別無子嗣，又無錢糧可以依賴為生者，亦照此例行。</content>
                        <content lang="en"/>
                        <content lang="fr"/>
                    </li>
                </lu>
                <lu id="219">
                    <title lang="ch">Yejin 夜禁</title>
                    <title lang="en"/>
                    <title lang="fr"/>
                    <content lang="ch">凡京城夜禁，一更三點鍾聲已靜<inf>之後</inf>，五更三點鍾聲未動<inf>之前</inf>，犯者笞三十。二更、三更、四更犯者，笞五十。外郡城鎮，各減一等。其<inf>京城外郡，因</inf>公務急速、<inf>軍民之家有</inf>疾病、生産、死喪，不在禁限。○其暮鍾未靜，曉鍾已動，巡夜人等故將行人拘留，誣執犯夜者，抵罪。○若犯夜拒捕及打奪者，杖一百。因而毆<inf>巡夜</inf>人至折傷以上者，絞<inf>監候</inf>；死者，斬。<inf>監候。拒捕者，指犯夜人。打奪者，旁人也。若巡夜人誣執犯夜，因而拒捕互毆至死者，以凡鬪毆論。</inf>
                    </content>
                    <li id="1">
                        <content lang="ch">一、凡八旗兵丁無故在城外夜宿者，杖八十。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="22">
                <title lang="ch">Binglü san guanjin 兵律三關津</title> 
                <title lang="en"></title>
                <title lang="fr"></title>
                <lu id="220">
                    <title lang="ch">Siyue maodu guanjin 私越冒度關津</title>
                    <title lang="en"/>
                    <title lang="fr"/>
                    <content lang="ch">凡無文引，私度關津者，杖八十。若關不由門、津不由渡<inf>別從間道</inf>而越度者，杖九十。若越度緣邊關塞者，杖一百、徒三年。因而<inf>潛</inf>出<inf>交通</inf>外境者，絞<inf>監候</inf>。守把之人知而故縱者，同罪。<inf>至死減一等。</inf>失於盤詰者，<inf>官</inf>各減三等，罪止杖一百，軍兵又減一等。並罪坐直日者。○若有文引，冒<inf>他人</inf>名度關津者，杖八十。家人相冒者，罪坐家長。守把之人知情，與同罪，不知者不坐。○其將<inf>無引</inf>馬驘私度、冒度關津者，杖六十；越度，杖七十。<inf>私度，謂人有引，馬驘無引。冒度，謂馬驘冒他人引上馬驘毛色、齒歲。越度，謂人由關津，馬驘不由關津而度。</inf>
                    </content>
                    <li id="1">
                        <content lang="ch">一、凡雇倩口内之人，往口外種地及砍木燒炭者，戶、工二部照例給票出口，回日仍察收。無票之人，令各處查拿。若捏稱種地及砍木、燒炭名色，起票前往，而將票與人，及受者，並杖八十。受財者，計贓以枉法從其重者論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡民人無票私出口外者，杖一百、流二千里。緣邊關口，每季將出入人數造册，取具並無匪類出口印甘各結申報。倘守口官不驗明印票，及賄縱出入，該管官察出，即行詳報該管將軍、督撫、提鎮題參，交部嚴行治罪。若該管將軍、督撫、提鎮通同徇庇，不行查參，及稽察不嚴，以致匪類越境生事者，一併從重議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡土官、土人如有差遣公務，應赴外省者，呈明本管官，轉報督撫給咨，並知會所往省分督撫，令事竣勒限，毋許逗遛，仍知照本省督撫。倘不請咨牌，私出外省，土官革職，土人照無引私度關津律杖八十，遞回。如潛往外省，生事為匪，別經發覺，除實犯死罪外，徒罪以上俱照軍人私出外境虜掠，不分首從，發邊遠充軍律遞回，照例枷責，同家口、父母、兄弟、子姪一併遷徙安插。其不行管束之該管官，及失於查報之外省地方官，均交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、緣邊關口，有熟識路徑姦徒，引領遊民，私自偸越，或受賄引送夾帶違禁貨物之人出口者，除將偸越及夾帶本犯，各照律分別治罪外，其引送之人，如審係僅圖微利，並無別情者，照違制律杖一百，加枷號一個月，交該管官嚴行管束。如偸越之人出口別有姦謀，該犯明知引送，婪索多贓，照守把之人知情故縱律治罪。兵弁失於查拿，照例參處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、指引逃匪偸越出口之犯，如實係不知逃匪情由，僅止私行引送者，仍照違制律問擬外，若明知逃匪，故行引送者，照故縱律，與犯人同罪。至再犯、三犯者，各按本罪，以次遞加。得財故縱者，計贓從重論。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、東三省出口之人，若將在京所買奴婢，不照例當官立契，載入口票<inf>按：原奏云“於本人原領口票内，添載所買奴婢姓名、年貌，鈐蓋印信”</inf>，私帶出境，該守關兵弁即時拿送刑部。如訊係拐賣，即照拐賣例分別治罪。如無拐賣情事，將不行當官立契載入口票之人，照冒度關津律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡山東民人前赴奉天，除各項貿易船隻，並隻身帶有本錢，貨物貿易者，查明係往何處、貿易何物，確有憑據，仍准地方官給票出口，毋庸禁止外，其有藉稱尋親覓食出口，前赴奉天，並無確據者，地方官概不許給票。如不查明確實，濫行給票放行，致有私刨樵採，及邪教煽惑等事，別經發覺，將給票之地方官照濫行出結例議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、東三省身任京員及在京當差者，置買家奴，於當官立契時，俱詢明賣身之人，或只願在京服役，或情願日後隨回東省，俱當官載於契紙。若只願在京服役，伊主回家時，聽其另行投主，交還身價。若情願日後隨去者，伊主回家時，報明本旗，咨行該省將軍存記，只許永遠役使，不許轉賣圖利。如違，俱按興販人口例治罪。仍令該將軍每年將有無轉賣圖利之處，年終咨報刑部備查。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、吉林地方卡倫外，毋許流民居住。若軍民人等私越卡倫者，發雲貴、兩廣煙瘴稍輕地方充軍。該將軍令守卡各官隨時嚴查，三個月更換交代時，出具並無流民潛住甘結，呈報將軍衙門查核，仍按季選派協領等官覆查。如守卡各員不實力奉行，嚴參治罪，並令該將軍隨時密查，每届年終，核實具奏。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡滇省永昌、順寧二府以外沿邊關隘，禁止私販碧霞璽、翡翠玉、葱玉、魚鹽、棉花等物，如拿獲私販之人，審訊明確，共夥人數在一二十人以上，為首者擬絞立決；為從及數在四人以上不及十人者，俱發極邊足四千里充軍。若止三人以下者，杖一百、流三千里。如有因私販透漏軍情消息者，審實，無論人數多寡，請旨即行正法。關口員弁，或有失察故縱情弊，查出，分別從重治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="221">
                    <title lang="ch">Zhamaogei luyin 詐冒給路引</title>
                    <title lang="en"/>
                    <title lang="fr"/>
                    <content lang="ch">凡不應給路引之人<inf>謂配遣囚徒、安置家口之類</inf>而給引，及軍詐為民、民詐為軍，若冒名告給引，及以所給引轉與他人者，並杖八十。若於經過官司停止去處，倒<inf>換另</inf>給路引<inf>按：倒給，謂所給文引已出限外，而於經過處倒其舊引，而換給新引也</inf>，及官豪勢要之人，囑託軍民衙門，擅給批帖，影射<inf>人貨</inf>出入者，各杖一百。<inf>若官吏人匠，供送文引年深，於原任、原役衙門告給新引，照身回還者，不在此限。</inf>當該官吏，聽從及知情給與者<inf>指上三件</inf>，並同罪。若不從及不知者，不坐。○若巡檢司越分給引者，罪亦如之。<inf>依聽從知情律。按：巡檢司本以稽察為職，故不應越分給引也。</inf>○其<inf>應給衙門</inf>不立文案，空押路引，私填與人者，杖一百、徒三年。○受財者<inf>分有祿無祿</inf>，計贓以枉法，及有所規避者<inf>或販禁貨通番，或避罪犯出境</inf>，各從重論。
                    </content>
                    
                </lu>
                <lu id="222">
                    <title lang="ch">Guanjin liunan 關津留難</title>
                    <title lang="en"/>
                    <title lang="fr"/>
                    <content lang="ch">凡關津往來船隻，守把之人不即盤<inf>詰</inf>驗<inf>文引</inf>放行，無故阻當者，一日笞二十，每一日加一等，罪止笞五十。<inf>坐直日。若取財者，照在官人役取受有事人財例，以枉法計贓科罪。</inf>○若官豪勢要之人，乘船經過關津，不服盤驗者，杖一百。○若撐駕渡船梢水，如遇風浪險惡，不許擺渡，違者笞四十。若不顧風浪，故行開船，到中流停船，勒要船錢者，杖八十。因而殺傷人者，以故殺<inf>死</inf>傷<inf>未死</inf>論。<inf>或不曾勒要船錢，止是不顧風浪，因而沈溺殺傷人者，以過失科斷。</inf>
                    </content>
                    
                </lu>
                <lu id="223">
                    <title lang="ch">Disong taojun qinü chucheng 遞送逃軍妻女出城</title>
                    <title lang="en"/>
                    <title lang="fr"/>
                    <content lang="ch">凡在京守禦官軍，遞送逃軍妻女出京城者，絞<inf>雜犯</inf>；民犯者，杖一百。若各處守禦城池及屯田官軍，遞送逃軍妻女出城者，杖一百、徒三年；民犯者，杖八十。受財者，計贓以枉法從重論。<inf>分有祿人、無祿人。</inf>其逃軍買求者，罪同。<inf>若逃罪重者，仍從本罪論。</inf>守門之人知情故縱者，與犯人同罪。失於盤詰者，<inf>官</inf>減三等，罪止杖一百，軍人又減一等。○若遞送非逃軍妻女出城者<inf>如犯罪取發，而妻女私還原籍之類，但不係逃者，皆是</inf>，杖八十。有所規避者<inf>如刁姦、誘賣或犯罪法應緣坐</inf>，從重論。<inf>依送令隱避，從重論。</inf>
                    </content>
                    
                </lu>
                <lu id="224">
                    <title lang="ch">Panjie jianxi 盤詰姦細</title>
                    <title lang="en"/>
                    <title lang="fr"/>
                    <content lang="ch">凡緣邊關塞及腹裏地面，但有境内姦細走透消息於外人，及境外姦細入境内探聽事情者，盤獲到官，須要鞫問接引<inf>入内</inf>起謀<inf>出外</inf>之人，得實，<inf>不分首從</inf>皆斬<inf>監候</inf>。經過去處，守把之人知而故縱，及隱匿不首者，並與犯人同罪。<inf>至死減等。</inf>失於盤詰者，<inf>官</inf>杖一百；軍兵，杖九十。<inf>罪坐直日者。</inf>
                    </content>
                    <li id="1">
                        <content lang="ch">一、交結外國，及私通土苗，互相買賣借貸，誆騙財物，引惹邊釁，或潛住苗寨，教誘為亂<inf>如打劫民財，以強盜分別</inf>，貽患地方者，除實犯死罪<inf>如越邊關出外境，將人口軍器出境，賣與硝黄之類</inf>外，俱問發邊遠充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、沿邊關塞及腹裏地面盤詰姦細處所，有歸復鄉土人口被獲到官，查審明白，即行起送歸籍。有妄作姦細，希圖冒功者，以故入人罪論。若實係姦細，能首降者，亦一體給賞安插。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡州縣城鄉，十戶立一牌頭，十牌立一甲頭，十甲立一保長。戶給印牌一張，書寫姓名、丁數，出則註明所往，入則稽其所來。其客店，亦令各立一簿，每夜宿客姓名、幾人，行李、牲口幾何，作何生理，往來何處，逐一登記明白。至於寺觀，亦分給印牌，上寫僧道口數、姓名，稽查出入。如有虚文應事，徒委捕官吏胥需索擾害者，該上司查參治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡盤獲形跡可疑之船，貨物人數不符税單、牌票者，限三日内查明。果係商船，即速放行。如係賊船，交與地方官審鞫有無行劫，按律例分別治罪。如巡緝官兵以賊船作為商船釋放者，照諱盜例治罪。<inf>按：諱盜例應刪改。</inf>以商船作為賊船擾害者，照誣良為盜例治罪。索取財物者，拿問。該管上司失察，照例議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、沿柳條邊之蒙古地方，有内地民人種地居住者，交與扎薩克等，十家内設立一長，逐戶嚴查，不許閒人存留，取具十家長保結。如民人内有隱匿内地逃人者，著該扎薩克將逃人與隱匿逃人之民人一併查拿，解部治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、沿邊近蒙古地方，令汛渡弁兵將貿易割草人於去時登記人數，回時照數稽查。如有發遣人犯混入逃匿，即行文知會蒙古，拿送該處，照本犯原罪分別治罪。倘弁兵疏縱脱逃，漫無覺察，將弁員交部議處，兵照失於盤詰律治罪。若蒙古知係内地逃犯，仍容留隱匿者，照窩藏逃人例治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、廣東省窮民赶山、搭寮、取香、砍柴、燒炭、種麻、種靛等項，令各州縣每寮給牌，遇有遷徙消長，赴縣添除，違者，寮長照脱漏戶口律治罪。倘窩藏姦宄，勾通匪類，寮長不報官究治，或被旁人首告者，照總甲容留棍徒例治罪。<inf>按：下條照連坐律治罪，與此不同。</inf>如有不赴官報明，徑自搭寮居住者，照盜耕田畝律治罪。山主不經官驗准，私令批佃搭寮者，照違令律治罪。若文武各官漫不約束，以致藏姦，該督撫即行題參，交部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、浙江、江西、福建等省棚民，在山種麻、種靛、開爐、扇鐵、造紙、做菰等項，責成山地主並保甲長出具保結，造册送該州縣官，照保甲之例，每年按戶編查，並酌撥官弁防守。該州縣官於農隙時，務會同該營汛逐棚查點，毋得懈弛。如有窩匪姦盜等事，山地主並保甲長不行首告，照連坐律治罪。<inf>按：上條照容留棍徒例治罪。</inf>該管官失察，交部議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、滇省與外夷商販，江西、湖廣人為多，尤宜嚴禁。永昌府有潞江一處，順寧府有猛緬一處，俱為通達各邊總匯之區，應派妥干員弁，專司稽察。遇有江楚客民，驅令歸回。其向來居住近邊之人，地方官照内地保甲之例，編造寄籍册檔，登記年貌，互相保結，嚴禁與附近擺夷結親。如有進關、回籍等事，俱用互結報明，官給印票，關口照驗放行，回滇時照驗放出。若無印票，不准放行。守關員弁，如有混放偸漏情事，查明參處。其順寧、永昌、騰越、猛緬、南甸、龍陵一帶，所有本籍民人保甲，亦一體嚴為稽核，毋許江楚客民混匿，違者從嚴懲治。至猛緬需用之黄絲等貨，概不許販至潞江、猛緬隘口。如有私販出關者，貨物入官，本犯究處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡有外國人等私越邊境，無論是否賊匪，守卡官員即行擒拿。有將軍、參贊駐劄者，報明將軍、參贊；有督撫駐劄者，報明督撫，聽候辦理。如守卡官員任意賄縱，查出，即行正法。其該管之將軍、參贊、督撫等不遵照妥辦，亦一併從重治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、洋面、山島不許民人搭蓋房屋居住，令該鎮將督同弁兵，於出洋會哨時奮勇搜捕。見有在海島内搭蓋房屋者，除有為匪實跡，各照定例拿究辦理，即未為匪，所有房屋亦立即燒毀。仍於歲底將各海島有無建房居住，及人數多寡之處，咨報軍機處、兵、刑二部，查明彙奏。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、盛京地方，遇有匪徒越邊偸運米石，接濟山犯，未至一石，照違制律杖一百。至一石者，杖六十、徒一年。每一石加一等。五石以上，擬杖一百、流三千里。倘有運送雜糧、喫食、貨物等項，計其馱載之馬，每馬一匹，作米五斗，照偸運米石之數，一律辦理。若僅止背負運送者，仍照違制律杖一百。</content>
                        <content lang="en"/>
                        <content lang="fr"/>
                    </li>
                </lu>
                <lu id="225">
                    <title lang="ch">Sichu waijing ji weijin xiahai 私出外境及違禁下海</title>
                    <title lang="en"/>
                    <title lang="fr"/>
                    <content lang="ch">凡將馬牛、軍需、鐵貨<inf>未成軍器</inf>、銅錢、段疋、紬絹、絲棉私出外境貨賣，及下海者，杖一百。<inf>受雇</inf>挑擔馱載之人，減一等。物貨、船車併入官，於内以十分為率，三分付告人充賞。若將人口軍器出境及下海者，絞<inf>監候</inf>。因而走洩事情者，斬<inf>監候</inf>。其該拘束官司及守把之人通同夾帶，或知而故縱者，與犯人同罪。<inf>至死減等。</inf>失覺察者，<inf>官</inf>減三等，罪止杖一百，軍兵又減一等。<inf>罪坐直日者。若守把之人受財，以枉法論。</inf>
                    </content>
                    <li id="1">
                        <content lang="ch">一、凡民人偸越定界，私入臺灣番境者，杖一百。如近番處所，偸越深山，抽藤、釣鹿、伐木、採棕等項，杖一百、徒三年。其本管頭目鈐束不嚴，杖八十。鄉保、社長各減一等。巡查不力之値日兵役，杖一百。如賄縱，計贓從重論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡沿海地方，姦豪勢要及軍民人等，私造海船，將帶違禁貨物下海，前往番國買賣，潛通海賊，同謀結聚，及為嚮導，劫掠良民者，正犯比照謀叛已行律處斬，梟示。其父兄、伯叔與弟知情分贓，杖一百、流三千里。如不知情之父兄，仍照不能禁約子弟為盜例，杖一百。其打造海船，賣與外國圖利者，造船與賣船之人，為首者立斬，為從者發近邊充軍。若將船隻雇與下海之人，分取番貨，及糾通下海之人，私行接買番貨，與探聽下海之人番貨到來，私買販賣蘇木、胡椒至一千斤以上者，俱發近邊充軍，番貨併入官。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、商漁船隻，不分單桅、雙桅，悉從民便。造船時呈報州縣官，查取澳甲戶族、里長、鄰佑保結，方准成造。完日報官，親驗給照，開明在船人年貌、籍貫<inf>按：又見下出洋船隻</inf>，並商船所帶器械件數，及船内備用鐵釘等物數目，以便汛口察驗。若商漁船内夾帶違禁硝黄、釘鐵、樟板等物，接濟外洋者，船戶以通賊論斬。舵工、水手知情，同罪；不知情者，皆杖八十、徒二年。原保結之人，皆杖一百、徒三年。若船主在籍，而船隻出洋有事，並責問船主。<inf>按：又見下租賃船隻。</inf>承察取結之地方官，及汛口盤察之文武各官，俱革職；賣放者，革職，流二千里。其税關衙門，先驗看地方官印照，然後給牌。有妄給者，亦照地方官例議處。若汛口盤察挂號文武各官，有勒索疏縱者，亦交與該部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、船隻出洋，十船編為一甲，取具連環保結，一船為非，餘船並坐。餘船能將為非船戶首捕到官者，免其坐罪。初出口時，必於汛口挂號，將所有船照呈送地方官或營官驗明，填註日月，蓋印放行。入口時呈驗，亦如之。總計經過省分，一省必挂一號。回籍時，仍於本籍印官處送照查驗，違者治罪。如有不由各汛，偸越外洋者，船戶、舵工人等，並富民謀利自造商船，租與他人，及租之者，俱各杖一百，枷號三個月。<inf>按：又見下租賃船隻。</inf>失察及知情之該管各官，俱交該部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡商漁船隻，分別書刻字樣。其營船刊刻某營第幾號哨船，舵工、水手人等，俱各給與腰牌，刊明姓名、年貌、籍貫。<inf>按：又見下出洋船隻。</inf>如船無字號，人有可疑，即嚴加究治。至漁船出洋，不許裝載米酒，進口不許裝載貨物，違者嚴加治罪。其守口之文武各官不行盤查，照例議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、沿海一應採捕，及内河通海之各色小船，地方官取具澳甲、鄰佑甘結，一體印烙編號，給票查驗。如有私造私賣，及偸越出口者，俱照違禁例治罪。甲鄰不行呈報，一體連坐。倘船隻有被賊押坐出洋者，立即報官，將船號姓名移知營汛緝究。容隱不首，日後發覺，以接濟洋盜治罪。其呈報遭風船隻，必查訊實據，方准銷號。捏報者，即行究治。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、往販外夷之大洋船，准其攜帶砲位。每船砲不得過二門，火藥不得過三十斤。其鳥鎗、弓箭、腰刀等項，亦仍准攜帶。至製砲之時，該船戶呈報地方官給照，赴官局製造。完日，官驗，鑿船戶籍貫、姓名及製造年月字樣。仍於縣照内註明所帶砲位輕重大小，以備關口官弁盤驗，回日即行繳庫，開船再領。倘遭風沈失，令船戶、客商具結報明所在地方官，免其治罪。如船隻無恙，妄稱沈失，查究，照接濟外洋例治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、附近苗疆五百里以内，民人煎挖、窩囤、興販硝黄事發，如在十斤以下，杖一百。其十斤以上者，杖六十、徒一年。二十斤以上者，按照五徒，以次遞加。五十斤以上者，杖一百、流二千里。八十斤以上者，杖一百、流二千五百里。一百斤者，杖一百、流三千里。多至百斤以上者，照合成火藥，賣與鹽徒例，發近邊充軍。若囤積未曾興販，減私販罪一等。焰硝每二斤作硫黄一斤科斷。鄰保、挑夫、船戶，照例分別發落。其該地銀匠、藥鋪、染房需用硝黄，地方官照例給批定限，每次不得過五斤，違者治罪。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、黄金、白銀違例出洋，如白銀數在一百兩以上者，發近邊充軍。一百兩以下，杖一百、徒三年。不及十兩者，枷號一個月，杖一百。為從及知情不首之船戶，各減一等。至黄金，每兩作白銀十兩科斷。失察賄縱之汛口文武各官，俱照失察賄縱米穀例懲辦。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、商民收買鐵斤，除近苗産鐵處所，令呈明地方官外，其内地興販，悉從民便。若沿海地方商民圖利，將鐵斤及廢鐵、鐵貨，並紅黄銅器、銅斤私販，遞運海洋，交賣商漁船隻，一百斤以下者，杖一百、徒三年；一百斤以上，及舟車捆載者，發近邊充軍，為從各減一等。若將前項銅鐵等貨，賣與外國及海邊賊寇者，照將軍器出境下海律，擬絞監候，為從杖一百、流三千里。船戶、挑夫，各減本犯罪二等。貨物、銅鐵、船隻入官。關汛文武官弁失察、故縱，分別議處治罪。如内地貨賣，官弁兵役借端索詐，計贓治罪。其漢夷船隻，有將鐵鍋出洋貨賣者，亦照此例行。至商船每日煮食之鍋，照舊置用，官吏不得藉端勒索滋擾。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、姦徒將米穀、豆麥、雜糧偸運外洋，接濟姦匪者，擬絞立決。如止圖漁利，並無接濟姦匪情弊者，米過一百石，發近邊充軍；一百石以下，杖一百、徒三年；不及十石者，枷號一個月，杖一百。為從及知情不首之船戶，各減一等。穀及豆麥雜糧，每二石作米一石科斷。所有姦徒偸運米石及船隻、貨物，俱給拿獲之員弁充賞。失察之汛口文武各官，照例議處。如有得賄故縱者，即行參革，以枉法計贓治罪。倘有不肖員弁，奉委之後，並不親身出口，及妄拿商船額帶食米訛詐者，一體嚴參。其有得贓者，照恐嚇取財律治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡外國貢船到岸，未曾報官盤驗，先行接買番貨，並外國人入貢經過地方，街市、鋪行人等，私與外國人交通買賣，如所買賣貨物不係違禁者，均照違制律杖一百，枷號一個月，貨物入官。如所買賣係違禁貨物，並會同館内外四鄰及軍民人等，代替外國人收買違禁貨物者，俱枷號一個月，發近邊充軍。若外國差使臣人等朝貢到京，與軍民人等交易，止許光素、紵絲、絹布、衣服等件，不許買黄紫黑皂大花西番蓮段疋，並不得收買史書，違者，將賣給之人照代為收買違禁貨物例，枷號一個月，發近邊充軍。如有將一應違禁軍器、硝黄、牛角、銅鐵等物，圖利賣與進貢外國者，為首依私將應禁軍器出境，因而走洩事情律，斬監候，為從發近邊充軍。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡臺灣流寓之人，如有過犯罪，止杖笞以下，查有妻室田産者，照常發落，免其驅逐。至犯該徒罪以上，及姦盜詐偽，恃強生事，擾累地方者，審明之日，一概押回原籍治罪，不許再行越度。承審各官不行遞逐，容留在臺者，該督撫查參，交部分別議處。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、出海樵採船隻，每船准帶食鍋一口外，每名許攜斧斤一把，在船人數不得過十人，俱註明照内，出入查驗。若有夾帶出口及進口缺少，即行嚴究治罪。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、閩省不法棍徒，如有充作客頭，在沿海地方引誘偸渡之人，包攬過臺，索取銀兩，用小船載出澳口，復上大船者，為首發近邊充軍，為從及澳甲、地保、舵工人等，知而不舉者，杖一百、徒三年。遇有拿獲攬載偸渡船隻，將搭載大船及雇倩小船各船戶，俱照客頭例，分別首從治罪，船隻變價充公。出具連環互結之船戶，並原保澳甲及開張歇寓之人，知情容隱者，俱杖一百，枷號一個月，均不准折贖。其偸渡之人，照私度關津律，杖八十，遞回原籍。若將哨船偸載圖利者，亦照此例分別治罪。倘姦徒中途有謀害情事，人已被害身死者，將同謀之人不分首從，俱照江洋行劫大盜例，擬斬立決，梟示。如被害未死，將為首者比照強盜傷人例，擬斬立決；同謀之人，發黑龍江，給披甲人為奴。雖未同謀下手，但同船知情不首告者，杖一百、徒三年。至拿獲偸渡人犯，訊明從何處開船，將失察姦船及隱匿不報之文武官弁，交部分別議處。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、臺灣流寓之民，凡無妻室者，應逐令過水，交原籍收管。其有妻子、田産者，如犯歃血訂盟，誘番殺人，捏造匿名揭帖，強盜窩家，造賣賭具，應擬斬絞軍流等條，除本犯依律例定擬外，此内為從罪輕之人，並教唆之訟師，均應審明，逐令過水。其越界生事之漢姦，如在生番地方謀占番田，並勾串棍徒，包攬偸渡，及販賣鴉片煙者，亦分別治罪，逐令過水。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、在番居住閩人，實係康熙五十六年以前出洋者，令各船戶出具保結，准其搭船回籍，交地方官給伊親族領回，取具保結存案。如在番回籍之人，查有捏混頂冒，顯非善良者，充發煙瘴地方。至定例之後，仍有託故不歸，復偸渡私回者，一經拿獲，即行請旨正法。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、凡守把海防武職官員，有犯聽受外番金銀貨物等項，値銀百兩以上，許令船貨私入，串通交易，貽害地方，及引惹番賊、海寇出沒，戕殺居民，除實犯死罪外，其餘俱發邊遠充軍。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、洋船挂驗出口之時，該汛弁詳細驗明，押交前途各汛押送，俟放洋後，方許回汛。如船戶有違禁攬載偸渡者，一經拿獲，即嚴行究擬。兵役按拿獲偸渡人犯名數給賞，十名以上，各賞銀二兩。每過十名，遞加二兩。至五十名以上，各賞銀十兩。即於該船戶名下追出充用。倘不實力查拿，以致疏脱，十名以上者，兵役各責二十板。每過十名，加責十板。至四十名以上，各責四十板，革役。五十名以上，枷號一個月發落。專管、兼轄官分別議處。其洋船回時，如有照外多載，或頂充偸渡，及潛匿不回等弊，船戶、舵水俱照窩藏盜賊例治罪。出結之族鄰、行保，杖一百、徒三年。承查出結及汛口盤查各員，交部議處；有贓，革職，杖一百、流二千里，仍計贓從重論。如出洋之人果有病故等情，令同往之人及船戶、舵水具結存案。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、各邊兵役出境巡察，或探聽賊情，若與賊人私擅交易貨物者，除實犯死罪外，其餘問發煙瘴地面充軍。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、奉天錦、復、熊、蓋四城俱係海疆，嗣後無論天津、山東等處商船，俱著於設有官兵處所停泊上岸，以便稽察，仍飭輪班兵役，嚴行訪查。如拿獲無票船隻私渡民人者，船戶、民人俱照越渡緣邊關塞律治罪，船隻入官。若有票商船私帶票内無名之人，查出，將本人照私度關津律治罪，遞回原籍，船戶照違制律治罪，船隻免其入官。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、絲斤違例出洋，過一百斤，照米石出洋例，發近邊充軍。不及百斤者，杖一百、徒三年。不及十斤者，枷號一個月，杖一百。為從及船戶知情不首告者，各減一等，船隻貨物入官。其違例偸漏紬段、綿絹等物，按照絲斤分兩多寡，分別治罪。失察之汛口文武各官，並照失察米石出洋例，分別議處。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、沿海採捕出洋船隻，務將本船作何生業貿易，於照内詳悉添註，俟到口上岸之日，稽查官弁令將貨物核對，除與原照相符者，即行放進外，若貨物與照不符，即行盤詰。如係來歴不明，移交地方官審鞫。或來歴有因，亦詳記檔簿。遇洋面報有失事地方，即開具失單，關查各口。設有被竊日期並所失貨物，與檔簿相符者，立即根究嚴拿。仍飭兵役人等，不得藉端索詐掯留，影射滋事。如有失察故縱，及擾累無辜情弊，各照諱盜誣良例，分別治罪。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、出洋船隻，除商船仍將在船舵水人等，並填給照外<inf>按：見第二條及下沿海各省條，又見上商漁船隻</inf>，其漁船止將船主年貌、姓名、籍貫及作何生業開填入照，並將船甲字號，大書深刻於桅篷船傍。出口時，責成守口員弁，將該船前往何處、作何生業，並在船舵水年貌、姓名、籍貫逐一查填照後，鈐蓋印戳，並將所填人數照登號簿。遇有一船為匪，按簿查緝。倘州縣官將照給與匪人，及汛口文武員弁查填不實，均交部分別議處。<inf>按：此分別商漁船隻，開填入照也。《處分則例》取結查驗，大書深刻，係統商漁船隻及攬載客貨小船而言。此例專言漁船，與彼例不同，應參看。</inf></content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、租賃船隻出洋為匪之案，除犯該徒罪以下，船主不知情者，仍照自造商船租與他人例，杖一百，枷號三個月外，其犯該流罪以上者，船主雖不知情，照夾帶違禁貨物接濟外洋，原保結之人治罪例，杖一百、徒三年，船隻入官充賞。失察地方官，照例議處。如船主實有事故，不能親自出洋，別令親屬押駕，許赴地方官呈明取結，將親屬開填入照，方許出洋。如未呈明，以頂冒論罪。<inf>按：此言船隻不許混行租賃也。又見上商漁船隻及船隻出洋二條。</inf></content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、海關各口，如遇往洋船隻倒換照票，務須查驗人數，登填簿籍，鈐蓋印戳，始准放行。進口時，責成該委員吏役稽查。其有人照不符，船貨互異，即送地方官審究。如失於查察，致匪船濫出濫入，審明係何處口岸，有委員者，將該委員照例議處；無委員者，將該吏役責革，加枷號一個月，並將失察之該管官交部議處。倘關口員役藉端需索，照例分別參處治罪。<inf>按：此專言海關各口換票查驗也。</inf></content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、内洋失事，仍照例文武官帶同事主會勘外，如外洋失事，聽事主於隨風飄泊進口處，帶同舵水，赴所在文武衙門呈報。該衙門接據報呈，以事主所指被劫地方為准。倘事主不能指實地名，即將洋圖令其指認。如在本縣該管洋面被劫者，即行差緝，一面移會交界縣分，一體緝拿。如所報係在鄰縣或鄰省洋面被劫者，該縣一面緝拿，一面將報呈飛移失事地方，並詳報該督撫，分別咨行，毋庸傳同事主會勘。仍令該督撫嚴飭所屬，不分畛域，實力奉行。地方文武官倘有藉詞推諉，或令事主改換報呈，或令盜犯捏供別處者，照規避例參革究辦。至詳報督撫衙門，無論内外洋失事，以事主報到三日内出詳馳遞，以便據報行查。海關各口，將税簿、贓單互相較核，有貨物相符者，即將盜船夥黨姓名呈報關拿。若守口員弁有規避處分，互相推卸，或指使捏報他界者，將推諉員弁交部照例議處。其稽查關口員役，如於未接文檄之先，能查出匪船，拿獲禀報者，分別議敘，吏役酌量給賞。如奉到文檄，能按照單簿，據實查出，飛移所在地方，將盜犯拿獲者，免其處分。<inf>按：此專言洋面失事詳報行查也。</inf></content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、拿獲偸渡過臺客民，如尚在陸路客店道路未登舟以前，客頭、船戶、客民俱照本例減一等發落。如已登舟，無分大船小船、已未出口，將客頭、船戶、客民即照偸渡本例治罪。若不法客頭、船戶内有積慣在於沿海村鎮，引誘包攬，招集男婦老幼，數至三十人以上者，無論已未登舟，一經拿獲，即將客頭、船戶年力強壯者，發遣新疆，給種地兵丁為奴；年老殘廢者，改發極邊煙瘴充軍。至拿獲偸渡客民，務須嚴究沿海陸路在何村鎮客店會集，將該處兵役、澳甲、地保、客店究明。如止於失察，兵役杖一百，澳甲、地保、客店人等杖七十。如有賄縱情弊，計贓從重論。兵役、澳甲人等，能於客店聚集時拿獲，及首報偸渡客民者，雖在本汛，亦按照拿獲偸渡客民，計名給賞。若將並非偸渡之人輒行妄拿，圖功邀賞，及挾嫌嚇詐情事，仍各照本例分別從重治罪。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、姦商販賣軍器與土司番蠻者，杖一百，發邊遠充軍。該管官知情故縱者，罪同；不知情者，道府州縣官及武職專管、兼轄官，並該管督撫、提鎮，俱交該部，照例分別議處。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch">一、東省登、莱等處有票船隻，如有夾帶無照流民，私渡奉天者，將船戶照無票船隻夾帶流民例，量減一等，杖九十、徒二年半，船隻入官。若船戶不能親身出洋，別令親屬押駕，已經報官給票[註]者，將押駕之人即照船戶例治罪，船隻入官。
                            家紅按:原書“給票”誤作“不給票”。</content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、沿海各省商漁船隻，地方官給發照票，於舵工、水手人等年貌項下添註箕斗，令守口員弁查驗。如人數與照内不符，及年貌、箕斗不合者，將船扣留，移交地方官查明嚴辦。其有捏稱照票遺失，或稱存留在家者，即審明實無為匪情事，亦照違制律治罪，船隻入官。其水手人等，或在洋患病，臨時雇覓別船水手，准該船戶於收口時出具保結，呈報該管官員，於新雇水手年貌之下，亦填註箕斗，仍驗明同船之人，每名箕斗皆屬相符，方准具保。若有病故淹斃，即令同船之人出具切實甘結。如有無故不回者，准令地鄰出首。倘獲破盜案，内有同票之人，將出結之船戶、水手，及原出甘結，又不禀首之地鄰，一併分別治罪。如守口弁兵不實力稽查，私行賣放，一經發覺，審明該犯於何年月日在何處口岸透漏出口，即將該弁兵治罪。不行覺查之上司，從重議處。如係自行查出者，准予免議。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、商民等偸越生番地界者，杖一百。偸越深山伐木等項，杖一百、徒三年。致啓邊釁，或教誘為亂，貽害地方者，除實犯死罪外，問發邊遠充軍。</content>
                        <content lang="en"/>
                        <content lang="fr"/>
                    </li>
                    <li id="33">
                        <content lang="ch">一、山海關所屬冷口、迤東[註]一帶，與奉天錦州、復州、蓋平三州縣，及蓋平縣界内之熊岳城，並寧海縣，皆接近海洋，除姦民私販鋼鐵，遞運海洋交賣，商漁船隻分別斤數，照例問擬外，其近邊州縣内地商民，若因打造農具，買運鋼鐵出口，一百斤以内者，准其買運。令該商民呈明運往境内何處，該地方官填給印照，呈遞守口員弁，查驗放行。如查有額外攜帶，及無照夾帶不成器皿之鐵，並非遞運海洋，亦非賣與商漁船隻，至五十斤者，將鐵入官，照不應重律杖八十。一百斤以外者，於沿海地方商民將鐵遞運海洋，交賣商漁船隻一百斤以上軍罪例上減一等，杖一百、徒三年。守口員弁有藉端需索者，參處治罪。
                            家紅按:原書“迤東”作“迪東”。</content>
                        <content lang="en"/>
                        <content lang="fr"/>
                    </li>
                    <li id="34">
                        <content lang="ch">一、凡商人有攜帶引茶貨物，在喀什噶爾等處，與私越進卡之布魯特等易換貨物，或相買賣者，除違禁軍器、硝黄實犯死罪外，餘俱發邊遠充軍。如係私茶，即照興販私茶與外國交易例，發煙瘴充軍。知情容留之歇家、説合之牙保，各與本犯同罪，貨物入官。如商人攜貨私越卡外，及越卡進内交易之布魯特，俱發雲貴、兩廣煙瘴地方充軍。</content>
                        <content lang="en"/>
                        <content lang="fr"/>
                    </li>
                    <li id="35">
                        <content lang="ch">一、凡沿海船隻，在朝鮮國境界漁採，及私行越江者，被朝鮮國人捕送，為首發邊遠充軍，從犯減一等。該地方官員，交部查議。</content>
                        <content lang="en"/>
                        <content lang="fr"/>
                    </li>
                    <li id="36">
                        <content lang="ch">一、内地姦民，有摹造洋板，銷化白銀，仿鑄洋錢圖利者，一經當場拿獲，如數在一百元以上者，發近邊充軍；一百元以下，杖一百、徒三年。不及十元者，枷號一個月，杖一百。為從，各減一等。</content>
                        <content lang="en"/>
                        <content lang="fr"/>
                    </li>
                    <li id="37">
                        <content lang="ch">一、凡盜賊前往朝鮮國劫掠者，該國王即行追拿殺戮，生擒解送。其飄風船隻人内，實係有票，並未生事者，照例送回。若無票匪類妄行生事，該國王即照伊律審擬，咨部具題，請旨完結。倘伊國防汛之員不能擒獲，題參治罪，該國王一併交部議處。</content>
                        <content lang="en"/>
                        <content lang="fr"/>
                    </li>
                    <li id="38">
                        <content lang="ch">一、臺灣地方拿獲番割，除實犯死罪外，但經訊有散髪改裝，擅娶生番婦女情事，即照臺灣無籍遊民獷悍不法，犯該徒罪以上例，酌量情節輕重，分別充軍。其僅止擅娶生番婦女，並無散髪改裝情事者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="39">
                        <content lang="ch">一、臺灣姦民私煎硝黄，無論已未興販，如數在十斤以下者，杖一百，刺字，逐令過水；十斤以上，杖六十、徒一年。每十斤加一等。多至百斤以上，及合成火藥在十斤以下者，發近邊充軍。多至三百斤以上，及合成火藥至十斤以上者，照私鑄紅衣等大小礮位例處斬，妻子緣坐，財産入官。如將硝黄與生番交易貨物，及偸漏出海者，均以通賊論。總董、牌甲、鄰佑、挑夫、船戶知情不舉者，連坐。失察各官，照例議處；自行拿獲者，免議。</content>
                        <content lang="en"/>
                        <content lang="fr"/>
                    </li>
                    <li id="40">
                        <content lang="ch">一、官員及兵丁吸食洋藥，俱擬絞監候。係旗人，銷除本身旗檔。失察之該管官，均交部議處。</content>
                        <content lang="en"/>
                        <content lang="fr"/>
                    </li>
                    <li id="41">
                        <content lang="ch">一、洋藥客商在鋪開館，及別鋪並住戶開設煙館，照開場聚賭例治罪。在館吸食之人，照違制律杖一百。房主知情，將房屋入官，不知者不坐。</content>
                        <content lang="en"/>
                        <content lang="fr"/>
                    </li>
                    <li id="42">
                        <content lang="ch">一、太監在宮門及禁門以内吸食鴉片煙者，擬斬監候，家屬發往新疆，給官員為奴。失察之總管革職。該處首領，不論知情與否，俱發往黑龍江，給官兵為奴。同屋太監，均發往打牲烏喇，給官兵為奴。如係首領吸食，將本管總管革職發遣，其餘首領及太監等，俱發呉甸鍘草五年。如在外圍等處及陵寢當差太監吸食者，均擬絞監候。失察之總管，實降二級。首領革職。同屋太監，發呉甸鍘草三年。係首領吸食，均照禁門以内例治罪。如有告假在外，或潛住私宅，及在他處吸食者，將首領太監永遠枷號。若係首領在私宅吸食者，將其家屬杖一百、徒三年，房屋入官。他處有容留太監吸食鴉片煙者，加等治罪，房屋一律入官。其王公門上、大臣宅中，及已為民之太監，有吸食鴉片煙者，亦照外圍等處例治罪。</content>
                        <content lang="en"/>
                        <content lang="fr"/>
                    </li>
                    <li id="43">
                        <content lang="ch">一、官員及兵丁買食洋藥，家長不能禁約，照不能禁約子弟為竊例治罪。</content>
                        <content lang="en"/>
                        <content lang="fr"/>
                    </li>
                    <li id="44">
                        <content lang="ch">一、官員及兵丁吸食洋藥，後經改悔，如存留煙灰未毀棄者，杖一百。</content>
                        <content lang="en"/>
                        <content lang="fr"/>
                    </li>
                    
                    
                    
                </lu>
                <lu id="226">
                    <title lang="ch">Siyi gongbing 私役弓兵</title>
                    <title lang="en"/>
                    <title lang="fr"/>
                    <content lang="ch">凡私<inf>事</inf>役<inf>使</inf>弓兵者，一人笞四十，每三人加一等，罪止杖八十。每名計<inf>役過</inf>一日，追雇工銀八分五釐五毫，入官。當該官司應付<inf>役使</inf>者，同罪，罪坐所由<inf>應付之官吏</inf>。
                    </content>
                    
                </lu>
            </men>
            <men id="23">
                <title lang="ch">Binglü si jiumu 兵律四厩牧</title> 
                <title lang="en"></title>
                <title lang="fr"></title>
                <lu id="227">
                    <title lang="ch">Muyang xuchan burufa 牧養畜産不如法</title>
                    <title lang="en"/>
                    <title lang="fr"/>
                    <content lang="ch">凡牧養<inf>官</inf>馬、牛、駝、驘、驢、羊，並以一百頭為率。若死者、損者、失者，各從實開報。死者，即時將皮張、鬃尾入官，牛筋角、皮張亦入官。其<inf>管牧</inf>牧長、牧副，每<inf>馬、牛、駝</inf>一頭各笞三十，每三頭加一等。過杖一百，每十頭加一等，罪止杖一百、徒三年。羊減馬三等。<inf>四頭笞一十，每三頭加一等。過杖一百，每十頭加一等，罪止杖七十、徒一年半。</inf>驢、驘減馬、牛、駝二等。<inf>一頭笞一十，每三頭加一等。過杖一百，每十頭加一等，罪止杖八十、徒二年。</inf>若胎生不及時日而死者，灰醃；並年老而自死者，看視明白，不坐。若失去，賠償；損傷不堪用，減死者一等坐罪。其死損數目，並不准除。
                    </content>
                    <li id="1">
                        <content lang="ch">一、解送軍營馬匹倒斃，其分起解送之文武各員，照軍營賠補馬匹之數，每百匹，准其倒斃三匹。如倒斃三匹以上，至二十匹者，交部照例分別議處。二十匹以上者，杖一百。三十匹以上者，杖六十、徒一年。三十五匹以上者，杖七十、徒一年半。四十匹以上者，杖八十、徒二年。四十五匹以上者，杖九十、徒二年半。五十匹以上者，杖一百、徒三年。如有盜賣別情，計贓以監守自盜論。至總理、督解之員，合其督解總數，按其倒斃多寡，亦即照此分別議處治罪。若知盜賣之情而故縱者，罪同。</content>
                        <content lang="en"/>
                        <content lang="fr"/>
                    </li>
                </lu>
                <lu id="228">
                    <title lang="ch">Zisheng mapi 孳生馬匹</title>
                    <title lang="en"/>
                    <title lang="fr"/>
                    <content lang="ch">凡牧長管領騍馬，一百匹為一群，每年三群孳生駒一百匹。若一年之内，止有駒八十匹者，笞五十；七十匹者，杖六十。典牧官不為用心提調者<inf>至孳生不及數</inf>，各減三等。太僕寺官，又減典牧官罪二等。
                    </content>
                    <li id="1">
                        <content lang="ch">一、凡上駟院、太僕寺所管遊牧馬群，每三年整頓一次。不論騍馬、兒馬、馬駒，每三匹内合算，當孳生馬一匹。除合算正額外，多孳生一百六十匹以上者，為頭等；八十匹以上者，為二等；一匹以上者，為三等，牧長、牧副分別給賞。若合算正額内，少孳生五十匹以下者，牧長罰馬五匹，牧副各笞四十；一百匹以下者，牧長罰馬七匹，牧副各笞五十；一百匹以上者，牧長罰馬九匹，牧副各杖六十。騸馬群倒斃，少者賞，多者罰，相半者免議。賞罰之數，視騍馬群第三等例。其各馬群賞罰相半者，總管官免議。賞多者，按群給賞。罰多者，按群受罰。</content>
                        <content lang="en"/>
                        <content lang="fr"/>
                    </li>
                </lu>
                <lu id="229">
                    <title lang="ch">Yan xuchan buyishi 驗畜産不以實</title>
                    <title lang="en"/>
                    <title lang="fr"/>
                    <content lang="ch">凡<inf>官司</inf>相驗分揀<inf>相驗其美惡，而分別揀選，以定高下</inf>官馬、牛、駝、驘、驢，不以<inf>美惡之</inf>實者，一頭笞四十，每三頭加一等，罪止杖一百。驗羊不以實，減三等。若因<inf>驗畜不實</inf>而價有增減者，計所增<inf>虧官</inf>減<inf>損民</inf>價，坐贓論。入己者，以監守自盜論，各從重科斷。<inf>不實罪重，從不實坐贓。自盜罪重，從自盜坐贓。</inf>
                    </content>
                    <li id="1">
                        <content lang="ch">一、州縣起解備用馬匹，各要經由該管官驗中起解。若有馬販交通官吏、醫獸人等，兜攬作弊者，問罪，枷號一個月，發近邊充軍。</content>
                        <content lang="en"/>
                        <content lang="fr"/>
                    </li>
                </lu>
                <lu id="230">
                    <title lang="ch">Yangliao shoubing xuchan burufa 養療瘦病畜産不如法</title>
                    <title lang="en"/>
                    <title lang="fr"/>
                    <content lang="ch">凡養療瘦病<inf>官</inf>馬、牛、駝、驘、驢不如法，<inf>無論頭數</inf>笞三十。因而致死者，一頭笞四十，每三頭加一等，罪止杖一百。羊減三等。
                    </content>
                    
                </lu>
                <lu id="231">
                    <title lang="ch">Cheng guanxu jipo lingchuan 乘官畜脊破領穿</title>
                    <title lang="en"/>
                    <title lang="fr"/>
                    <content lang="ch">凡官馬、牛、駝、驘、驢，乘駕不如法，而<inf>致</inf>脊破領穿，瘡圍繞三寸者，笞二十；五寸以上，笞五十。<inf>並坐乘駕之人。</inf>若牧養瘦者，計百頭為率，十頭瘦者，牧養人及牧長、牧副各笞二十。每十頭加一等，罪止杖一百。羊減三等。典牧官，各隨所管牧長多少，通計科罪。<inf>亦以十分為率。</inf>太僕寺官，各減典牧官罪三等。
                    </content>
                    <li id="1">
                        <content lang="ch">一、車駕行幸所需馬匹車輛，及校尉等所乘馬匹，俱令該管職事人員親身關領，嚴行約束。若校尉、當差人役、赶車步軍將馬匹不按時飲水喂草，私自濫行馳驟，或在沿途，或到處所，倒斃走失者，各杖一百。躦病損傷者，減二等。</content>
                        <content lang="en"/>
                        <content lang="fr"/>
                    </li>
                </lu>
                <lu id="232">
                    <title lang="ch">Guanma butiaoxi 官馬不調習</title>
                    <title lang="en"/>
                    <title lang="fr"/>
                    <content lang="ch">凡牧馬之官，聽乘官馬而不調習者，一匹笞二十，每五匹加一等，罪止杖八十。
                    </content>
                    
                </lu>
                <lu id="233">
                    <title lang="ch">Ziahsa maniu 宰殺馬牛</title>
                    <title lang="en"/>
                    <title lang="fr"/>
                    <content lang="ch">凡私宰自己馬牛者，杖一百；駝、驘、驢，杖八十，筋角、皮張入官。誤殺及病死者，不坐。○若故殺他人馬牛者，杖七十、徒一年半；駝、驘、驢，杖一百。<inf>官畜産同。</inf>若計贓重於本罪者，准盜論。<inf>追價給主。係官者，准常人盜官物斷罪，並免刺。</inf>若傷而不死，不堪乘用，及殺豬、羊等畜者，計<inf>殺傷所</inf>減<inf>之</inf>價，亦准盜論。各追賠所減價錢。<inf>完官給主。</inf>價不減者，笞三十。其誤殺傷者，不坐罪，但追賠減價。○為從者<inf>故殺傷</inf>，各減一等。<inf>官物不分首從。</inf>○若故殺緦麻以上親馬、牛、駝、驘、驢者，與本主私宰罪同。<inf>追價賠主。</inf>殺豬、羊等畜者，計減價坐贓論，罪止杖八十。其誤殺及故傷者，俱不坐，但各追賠減價。○若官私畜産毀食官私之物，因而殺傷者，各減故殺傷三等，追賠所減價<inf>還畜主</inf>，畜主賠償所毀食之物。<inf>還官、主。</inf>○若故放官私畜産，損食官私物者，笞三十。<inf>計所食之</inf>贓重<inf>於本罪</inf>者，坐贓論。<inf>罪止杖一百、徒三年。</inf>失<inf>防</inf>者，減二等。各賠所損物。<inf>還官、主。</inf>○若官畜産<inf>失防</inf>毀食官物者，止坐其罪，不在賠償之限。○若畜産欲觸觝踢咬人，登時殺傷者，不坐罪，亦不賠償。<inf>兼官、私。</inf>
                    </content>
                    <li id="1">
                        <content lang="ch">一、凡屠戶將堪用牲畜買去宰殺者，雖經上税，仍照故殺他人駝驘律，杖一百。若將竊盜所偸堪用牲畜不上税，買去宰殺者，與竊盜一體治罪。如竊盜罪名輕於宰殺者，仍從重依宰殺本例問擬，免刺，不得以盜殺論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡宰殺耕牛，私開圈店，及販賣與宰殺之人，初犯，俱枷號兩個月，杖一百。若計隻重於本罪者，照盜牛例治罪，免刺，罪止杖一百、流三千里。再犯，發附近充軍。殺自己牛者，枷號一個月，杖八十。其殘老病死者，勿論。失察私宰之地方官，照失察宰殺馬匹例，分別議處。若能拿獲究治，免其處分。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、開設湯鍋，宰殺堪用馬一二匹者，枷號四十日，責四十板；三四匹者，杖六十、徒一年。五匹以上，每馬四匹，遞加一等。至三十匹者，杖一百、流三千里。三十匹以上者，發雲貴、兩廣煙瘴少輕地方，交與地方官嚴行管束。<inf>若旗人有犯，亦計匹論罪。一匹至四匹者，俱枷號四十日。五匹以上，每四匹遞加一等，加枷號五日。至三十匹以上者，發黑龍江當差。</inf>牙行及賣馬之人知情者，照數各減宰馬人罪一等。至三十匹以上者，均發附近充軍。其徒罪以下，再犯及知情賣與者，俱不計匹數，均發近邊充軍。失察之地方官，按數分別議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、附京州縣及京汛地方，有窩藏偸竊馬匹，開設馬窯子宰剥者，實發雲貴、兩廣極邊煙瘴充軍。失察之官弁，照例議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="234">
                    <title lang="ch">Xuchan yaotiren 畜産咬踢人</title>
                    <title lang="en"/>
                    <title lang="fr"/>
                    <content lang="ch">凡馬牛及犬有觸觝踢咬人，而<inf>畜主</inf>記號拴繋不如法，若有狂犬不殺者，笞四十。因而殺傷人者，以過失論。<inf>各准鬪毆殺傷，收贖，給主。</inf>若故放令殺傷人者，減鬪毆殺傷一等。<inf>親屬有犯者，依尊卑相毆殺傷律。</inf>其受雇醫療畜産<inf>無制控之術</inf>，及無故<inf>人自</inf>觸之而被殺傷者，不坐罪。○若故放犬令殺傷他人畜産者，各笞四十，追賠所減價錢<inf>給主</inf>。
                    </content>
                    
                </lu>
                <lu id="235">
                    <title lang="ch">Yinni zisheng guanxuchan 隱匿孳生官畜産</title>
                    <title lang="en"/>
                    <title lang="fr"/>
                    <content lang="ch">凡牧養係官馬、驘、驢等畜，所得孳生，限十日内報官。若限外隱匿不報，計<inf>所隱匿之價為</inf>贓准竊盜論。<inf>止杖一百、流三千里。</inf>因而盜賣或<inf>將不堪孳生</inf>抵換者，並以監守自盜論罪。<inf>不分首從，併贓至四十兩，雜犯斬。</inf>其典牧官、太僕寺官知情不舉，與犯人同罪；不知者，俱不坐。<inf>買主知情，以故買盜贓科，匿賣抵換之物還官。</inf>
                    </content>
                    <li id="1">
                        <content lang="ch">一、凡屯莊居住旗人、莊頭畜養馬匹，各用該旗印烙。無印烙者，察出，將馬入官，養馬之人杖一百。屯領催不行察出者，笞五十，首報免罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、口外群内馬匹盜賣抵換，照監守自盜律科罪。若將有太僕寺滿字印烙馬匹明知故買者，與犯人同罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="236">
                    <title lang="ch">Sijie guanxuchan 私借官畜産</title>
                    <title lang="en"/>
                    <title lang="fr"/>
                    <content lang="ch">凡監臨<inf>官吏</inf>主守<inf>之人</inf>，將係官馬、牛、駝、驘、驢私自借用，或轉借與人，及借之者，<inf>不論久近多寡</inf>各笞五十，驗<inf>計借過</inf>日<inf>期</inf>追雇賃錢入官。若計雇賃錢重<inf>於笞五十</inf>者，各坐贓論，加一等。<inf>雇錢不得過其本價。官畜死，依毀棄官物。在場牽去，依常人盜。</inf>
                    </content>
                    
                </lu>
                <lu id="237">
                    <title lang="ch">Gongshi rendeng suojie mapi 公使人等索借馬匹</title>
                    <title lang="en"/>
                    <title lang="fr"/>
                    <content lang="ch">凡公使人等承差經過去處，<inf>除應付脚力外</inf>索借有司官馬匹騎坐者，杖六十；驢、驘，笞五十。官吏應付者，各減一等，罪坐所由<inf>應付之人</inf>。
                    </content>
                </lu>
            </men>
            <men id="24">
                <title lang="ch">Binglü wu youyi 兵律五郵驛</title> 
                <title lang="en"></title>
                <title lang="fr"></title>
                <lu id="238">
                    <title lang="ch">Disong gongwen 遞送公文</title>
                    <title lang="en"/>
                    <title lang="fr"/>
                    <content lang="ch">凡鋪兵遞送公文，晝夜須行三百里。稽留三刻，笞二十，每三刻加一等，罪止笞五十。其公文到鋪，不問角數多少，<inf>鋪司</inf>須要隨即<inf>附籍遣兵</inf>遞送，不許等待後來文書，違者，鋪司笞二十。其鋪兵遞送公文，若磨擦及破壞封皮，不動原封者，一角笞二十，每三角加一等，罪止杖六十。若損壞公文<inf>不動原封者</inf>，一角笞四十，每二角加一等，罪止杖八十。若沈匿公文，及拆動原封者，一角杖六十，每一角加一等，罪止杖一百。若事干軍情機密文書<inf>與漏洩不同</inf>，不拘角數，即杖一百。有所規避而沈拆者，各從重論。<inf>規避[註1]罪重，從規避。沈拆罪重，問沈拆。</inf>其鋪司不告舉者，與犯人同罪。若已告舉而所在官司不即受理施行者，各減犯人罪二等。○其各縣鋪長，專一於該[註2]管鋪分，往來巡視。提調官吏，每月一次親臨各鋪刷勘。若<inf>有姦弊</inf>失於檢舉者，通計公文稽留，及磨擦破壞封皮，不動原封十件以上，鋪長笞四十，提調吏典笞三十，官笞二十。若損壞及沈匿公文，若拆動原封者，<inf>鋪長</inf>與鋪兵同罪，提調吏典減一等，官又減一等。府州提調官吏失於檢舉者，各遞減一等。
                        家紅按1:原書“規避”作“避規”。
                        家紅按2:原書“該”作“概”。順治、雍正律同。據乾隆律改。</content>
                    <li id="1">
                        <content lang="ch">一、無印信文字，不許入遞。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各省驛站遞送公文，令管站官各立印信號簿。上站號簿，用下站官印，於每月底彼此移明查考。倘有沈匿稽延等情，即行詳報該管上司，據實題參，不得故為容隱。其沈匿平常公文，馬夫照鋪兵律治罪，提調官吏依律遞減。若事干軍情機密文書而沈匿者，不計角數，馬夫杖六十、徒一年，提調、吏典杖一百，革役，司驛官革職。如有所規避者，從重論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡軍臺文報，如有將報匣夾板，及兵部加封事件，擅敢拆動，以致漏洩事情者，該管大臣立即查究，供證明確，無論官兵、馬夫，即按軍法從事。<inf>按：此指題奏摺報而言。《吏部則例》係往來摺報。</inf>其專管臺站之文武員弁，革職拿問；管轄臺站大員，交部議處。至軍營來往文移劄禀，有關軍需糧餉、調遣兵馬，及陞調參革官員等項<inf>按：此指文移劄禀而言，處分例同</inf>，發遞時，俱用釘封，鈐蓋印信。如臺站書吏人等私自拆閲者，查出究明，問擬滿流；臺站官弁，交部分別議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、刑部咨行各省立決人犯公文，俱釘封嚴固，封面註明件數，並“由馬上飛遞”字樣，派筆帖式一員送交兵部加封，發驛馳遞。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、馬上飛遞公文，如有遺失，除將馬夫照例治罪外，該地方官一面詳報該管上司，一面徑報原發衙門，查核補給。</content>
                        <content lang="en"/>
                        <content lang="fr"/>
                    </li>
                </lu>
                <lu id="239">
                    <title lang="ch">Yaoqu shifeng gongwen 邀取實封公文</title>
                    <title lang="en"/>
                    <title lang="fr"/>
                    <content lang="ch">凡在外大小各衙門官，但有入遞進呈，實封公文至御前<inf>下司被上司非理陵虐，亦許據實封奏</inf>，而上司官令人於中途急遞鋪邀截取回者，不拘遠近，從本鋪鋪司、鋪兵赴所在官司告舉，隨即申呈上司，轉達該部奏聞，追究<inf>邀截之情</inf>得實，斬。<inf>監候。邀截進表文，比此。</inf>其鋪司、鋪兵容隱不告舉者，各杖一百。若已告舉，而所在官司不即受理施行者，罪亦如之。○若邀取實封至六部、察院公文者，各減二等。<inf>下司畏上司劾奏而邀取者，比此。</inf>
                    </content>
                    
                </lu>
                <lu id="240">
                    <title lang="ch">Pushe sunhuai 鋪舍損壞</title>
                    <title lang="en"/>
                    <title lang="fr"/>
                    <content lang="ch">凡急遞鋪舍損壞，不為修理，什物不完，鋪兵數少，不為補置，及令老弱之人當役者，鋪長笞五十。有司提調官吏，各笞四十。
                    </content>
                    <li id="1">
                        <content lang="ch">一、急遞鋪每一十五里設置一所，每鋪設鋪兵四名，鋪司一名，於附近有丁力糧近一石之上、二石之下者點充，須要少壯正身，與免雜泛差役。每鋪置備各項什物：十二時輪日晷牌子一個，紅綽屑一座，並牌額鋪册二本<inf>上司行下一本，各府申上一本</inf>，遇夜常明燈燭。鋪兵每名合備什物：夾板一副，鈴[木攀]一副，纓鎗一副，油絹三尺，軟絹包袱一條，箬帽、蓑衣各一件，紅悶棍一條，回册一本。</content>
                        <content lang="en"/>
                        <content lang="fr"/>
                    </li>
                </lu>
                <lu id="241">
                    <title lang="ch">Siyi pubing 私役鋪兵</title>
                    <title lang="en"/>
                    <title lang="fr"/>
                    <content lang="ch">凡各衙門一應公差人員，<inf>於經過所在</inf>不許差使鋪兵挑送官物及私己行李，違者笞四十。每名計一日，追雇工銀八分五釐五毫入官。
                    </content>
                </lu>
                <lu id="242">
                    <title lang="ch">Yishi jicheng 驛使稽程</title>
                    <title lang="en"/>
                    <title lang="fr"/>
                    <content lang="ch">凡出使馳驛違限，常事，一日笞二十，每三日加一等，罪止杖六十；軍情重事，加三等。因而失誤軍機者，斬<inf>監候</inf>。若各驛官故將好馬藏匿，<inf>及</inf>推故不即應付，以致違限者，對問明白，<inf>即以前應得笞、杖、斬</inf>罪坐驛官。其遇水漲路道，阻礙經行者，不坐。○若驛使承受官司文書，誤不依<inf>原行</inf>題寫<inf>所在公干</inf>去處，錯去他所，而違限者，減二等。<inf>四日笞一十，每三日加一等，罪止笞四十。</inf>事干軍務者，不減。若由<inf>原行</inf>公文題寫錯者，罪坐題寫之人，驛使不坐。
                    </content>
                    <li id="1">
                        <content lang="ch">一、凡官員因軍務差遣，及自軍前赴京賫奏軍情，倘經過地方不照依勘合火牌糧單，隨即供應驛馬廩給，不為預備公館，以致遲誤者，按遲誤事情巨細，將本城長官及所派催辦驛馬糧餉官，俱題參交部察議擬罪。若長官他出，不在本城，而有遲誤者，其委託怠玩，亦不得免罪，仍交部察議。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡賫奏不騎驛馬，違限十日以内者，免罪。十日以外，係常事，笞三十；密事，笞四十。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各處水馬驛遞運所夫役、鋪兵，及巡檢司弓兵，若有用強包攬，不容正身著役，多取工錢，致將公文稽遲沈匿，及攪擾衙門者，發附近充軍。其軍吏、鋪長通同縱容者，各照違制律治罪；失於覺察者，交部議處。若不曾用強多取工錢者，不在此例。<inf>多取工錢，問求索。計贓，以不枉法論。</inf></content>
                        <content lang="en"/>
                        <content lang="fr"/>
                    </li>
                </lu>
                <lu id="243">
                    <title lang="ch">Duocheng yima 多乘驛馬</title>
                    <title lang="en"/>
                    <title lang="fr"/>
                    <content lang="ch">凡出使人員，應乘驛船、驛馬數外，多乘一船一馬者，杖八十。每一船一馬，加一等。若應乘驢而乘馬，及應乘中等、下等馬，而勒要上等馬者，杖七十。因而毆傷驛官者，各加一等。<inf>至折齒以上，依鬪毆論。</inf>若驛官容情應付者，各減犯人罪一等。其應乘上等馬，而驛官卻與中等、下等馬者，罪坐驛官。本驛如無上等馬者，勿論。○若<inf>出使人員</inf>枉道馳驛，及經驛不換船馬者，杖六十。因而走死驛馬者，加一等，追償馬匹還官。○其事非警急，不曾枉道而走死驛馬者，償而不坐。○若軍情警急，及前驛無船馬倒換者，不坐，不償。<inf>亦究不倒換緣由。</inf>
                    </content>
                    <li id="1">
                        <content lang="ch">一、勘合之外，如敢多給一夫一馬，許前途州縣據實揭報，都察院糾參。倘容情不揭，別經揭報，一併治罪。其差使至境，硬派民間牲口者，照違例妄索民夫例，該管官揭報，督撫題參[註]，審明後，分別議處治罪。
                            家紅按:原書“題參”作“提參”。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡指稱勲戚文武大臣、近侍官員姻黨、族屬家人名目，虚張聲勢，擾害經過軍衛有司、驛遞衙門，占宿公館，索取人夫、馬匹、車輛、財物等項，及姦徒詐稱勢要衙門，乘坐黑樓等船隻，懸挂牌面，希圖免税，誆騙違法者，徒罪以上，俱於所犯地方，枷號一個月，發近邊充軍；杖罪以下，枷號一個月發落。<inf>索取財物，問求索。希圖免税，問匿税。誆騙違法，問詐稱見任官家人，於所部内得財。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡馳驛官員縱容差官、跟役毆罵驛官、驛夫，或並無急務，走死驛馬，並額馬既足，故行越站，以及索詐財物者，該地方官、驛官一面申詳上司，一面具報該部，察究得實，官員革職，差官人等拿送刑部，從重治罪。若無勘合火牌，謊稱公差，支取夫馬、船隻及索詐財物者，亦俱拿送刑部，從重治罪。其不照依所定程途，枉道擾驛者，係官，交該部議處；差役，杖一百。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、水驛一應差船，如有派撥埠頭，扣剋官價入己者，計贓照侵盜錢糧例問擬。各衙門鄉親來往，並書吏人等，濫捉民船，輒用旗鎗燈籠，假借本管官官銜者，照無官而詐稱有官律，杖一百、徒三年。</content>
                        <content lang="en"/>
                        <content lang="fr"/>
                    </li>
                </lu>
                <lu id="244">
                    <title lang="ch">Duozhi linji 多支廩給</title>
                    <title lang="en"/>
                    <title lang="fr"/>
                    <content lang="ch">凡出使人員，多支領廩給者，計贓以不枉法論。<inf>分有祿、無祿。</inf>當該官吏與者，減一等。強取者，以枉法論，官吏不坐。<inf>多支口糧比此。</inf>
                    </content>
                    <li id="1">
                        <content lang="ch">一、各處地方，如遇外國人入貢，經過驛遞，即便察照勘合應付，不許容令買賣，連日支應。違者，按律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="245">
                    <title lang="ch">Wenshu yinggeiyi er bugei 文書應給驛而不給</title>
                    <title lang="en"/>
                    <title lang="fr"/>
                    <content lang="ch">凡朝廷調遣軍馬，及報警急軍務至邊將，若邊將及各衙門飛報軍情詣朝廷<inf>實封</inf>文書，故不遣使給驛<inf>而入遞</inf>者，杖一百。因而失誤軍機者，斬<inf>監候</inf>。○若進賀表箋，及賑救飢荒，申報災異，取索軍需之類重事，故不遣使給驛者，杖八十。<inf>失誤軍機，仍從重論。</inf>若常事，不應給驛而故給驛者，笞四十。
                    </content>
                    
                </lu>
                <lu id="246">
                    <title lang="ch">Gongshi yingxing jicheng 公事應行稽程</title>
                    <title lang="en"/>
                    <title lang="fr"/>
                    <content lang="ch">凡公事有應起解官物、囚徒、畜産，差人管送，而輒稽留，及一切公事有期限而違者，一日笞二十，每三日加一等，罪止笞五十。若起解軍需，隨征供給，而管送<inf>兼稽留</inf>違限者，各加二等，罪止杖一百。以致臨敵缺乏，失誤軍機者，斬<inf>監候</inf>。若承差人誤不依題寫去處，錯去他所，以致違限者，減<inf>本罪</inf>二等。事干軍務者，不減。<inf>或笞，或杖，或斬，照前科罪。</inf>若由公文題寫錯<inf>而違限</inf>者，罪坐題寫之人，承差人不坐。
                    </content>
                    <li id="1">
                        <content lang="ch">一、夫役、工匠人等，遇有緊要差使，傳集公所，立待應用。如不遵官長約束，為匪不法，逞刁挾制，因而率衆颺散，以致誤差，審明，為首者，擬斬監候；為從，均枷號一個月，杖一百。倘係偶爾違禁，干犯賭博、鬪毆等事，並未挾制官長，颺散誤差者，仍按本律治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="247">
                    <title lang="ch">Zhansu yishe shangfang 占宿驛舍上房</title>
                    <title lang="en"/>
                    <title lang="fr"/>
                    <content lang="ch">凡公差人員出外干辦公事，占宿驛舍正廳上房者，笞五十。<inf>正廳上房，待品官上客。</inf>
                    </content>
                    
                </lu>
                <lu id="248">
                    <title lang="ch">Cheng yima ji siwu 乘驛馬賫私物</title>
                    <title lang="en"/>
                    <title lang="fr"/>
                    <content lang="ch">凡出使人員應乘驛馬，除隨身衣<inf>服器</inf>仗外，賫帶私物者，十斤杖六十，每十斤加一等，罪止杖一百；驛驢，減一等。<inf>所帶</inf>私物入官。<inf>致死驛馬者，依本律。</inf>
                    </content>
                    <li id="1">
                        <content lang="ch">一、奉差員役，至頭站時，該驛員即將應背之包稱准斤數，開明印單，遞送前途。其每夜住宿之站，該驛員詳加查估。如果照例裝載，即於印單填寫“某站驗明，並無重包”字樣。日間所過驛站，驗單應付如前站。徇隱重包，經後站察出詳報，該差員役照律治罪，徇隱驛員一併議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、積慣漁利姦商，寄託年班進京回子夾帶私貨者，除數在五百斤以内，仍照舊律分別擬杖外，如數至六百斤，杖六十、徒一年。每百斤加一等，罪止杖一百、流三千里。貨物照律入官。</content>
                        <content lang="en"/>
                        <content lang="fr"/>
                    </li>
                </lu>
                <lu id="249">
                    <title lang="ch">Siyi minfu taijiao 私役民夫擡轎</title>
                    <title lang="en"/>
                    <title lang="fr"/>
                    <content lang="ch">凡各衙門官吏及出使人員役使人民擡轎者，杖六十。有司應付者，減一等。若豪富<inf>庶民</inf>之家<inf>不給雇錢，以勢</inf>役使佃客擡轎者，罪亦如之。每名計一日，追給雇工銀八分五釐五毫。○其民間出錢雇工者，不在此限。
                    </content>
                    <li id="1">
                        <content lang="ch">一、凡内府官員執事之人，及各部院衙門官員人等，並無印信憑據，詐欺索取民夫等項，該地方官即行拘拿，一面申報該督撫具題，一面申報該部。審實，係官革職，係領催執事人等，拿送刑部，從重治罪。拿首之地方官，交部議敘。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡兵部勘合，欽差大臣及督撫入境，學差試差，知府下縣盤查，及他縣奉督撫差委盤查者，准其動用民夫，其餘概不准用。倘有違例妄索者，著該管官即行揭報督撫題參。若該管官違例濫應，發覺之日，照例治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="250">
                    <title lang="ch">Bingguguan jiashu huanxiang 病故官家屬還鄉</title>
                    <title lang="en"/>
                    <title lang="fr"/>
                    <content lang="ch">凡軍民官在任以理病故，家屬無力，不能還鄉者，所在官司差人管領，應付<inf>車船夫馬</inf>脚力，隨程驗<inf>所有家</inf>口，官給行糧，遞送還鄉。違而不送者，杖六十。
                    </content>
                    <li id="1">
                        <content lang="ch">一、縣丞以下等官，參革離任，或告病身故，實係窮苦，不能回籍者，該督撫於存公項内，酌給還鄉路費，每年造册報銷。</content>
                        <content lang="en"/>
                        <content lang="fr"/>
                    </li>
                </lu>
                <lu id="251">
                    <title lang="ch">Chengchai zhuangujiren 承差轉雇寄人</title>
                    <title lang="en"/>
                    <title lang="fr"/>
                    <content lang="ch">凡承差起解官物、囚徒、畜産，不親管送，而雇人、寄人代領送者，杖六十。因而損失官物、畜産，及失囚者，依<inf>本</inf>律各從重論。<inf>損失重，問損失，輕則仍科雇寄。</inf>受雇、受寄人各減<inf>承差人</inf>一等。○其同差人自相替者、放者，各笞四十。取財者<inf>承替取放者貼解之物</inf>，計贓以不枉法論。若事有損失者，亦依損失官物及失囚律追斷，不在減等之限。<inf>若侵欺故縱，各依本律。替者有犯，管送人不知情，不坐。</inf>
                    </content>
                    <li id="1">
                        <content lang="ch">一、起解人犯，每名選差的役二名，管押兵丁二名護送。若兵役派不足數，及雇人代解，許兵役互相禀報本管官，知會原派衙門，查究補派。若兵役知而不舉，將兵役及承派之書吏、弓兵俱杖一百，革役。其經由前途文武各官，按批查點，有缺少及代解等弊，即詳報督撫，將原派官弁參處。其缺少頂替之兵役，照承差起解囚徒雇人代送律，杖六十，革役。如前途各官隱匿不報，別經發覺，題參議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="252">
                    <title lang="ch">Cheng guanxuchan chechuan fu siwu 乘官畜産車船附私物</title>
                    <title lang="en"/>
                    <title lang="fr"/>
                    <content lang="ch">凡因公差，應乘官馬、牛、駝、驘、驢者<inf>各衙門自撥官馬，不得馳驛而行者</inf>，除隨身衣仗外，私馱 物不得過十斤。違者，五斤笞一十，每十斤加一等，罪止杖六十。<inf>不在乘驛馬之條。</inf>○其乘船車者，私載物不得過三十斤。違者，十斤笞一十，每二十斤加一等，罪止杖七十。家人隨從者，不坐。若受寄私載他人物者，寄物之人同罪，其物併入官。當該官司知而容縱者，與同罪，不知者不坐。若應合遞運家小<inf>如陣亡、病故官軍，及軍民官在任以理病故</inf>者，<inf>雖有私帶物件</inf>不在此限。
                        家紅按:原書“馱”作“駝”。</content>
                    <li id="1">
                        <content lang="ch">一、漕船旗丁，每船准帶土宜一百石。頭舵二人，每人准帶三石。水手無論人數，准其共帶二十石。其回空船隻，舵水人等准帶梨棗六十石。沿途過淺盤剥，責令自備脚價。例外多帶者，照數入官。監兌糧儲等官，水次先行搜檢。督押糧道及府佐官員，沿途稽查。經過儀徵、淮安、天津等處，聽趲運鎮道官盤詰。經盤官員徇情賣法，一併參治。<inf>多帶，問違制。徇情賣法，問聽從囑託。事已施行，受財，問枉法；出錢之人，問行求。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、漕運船隻，除運軍自帶土宜貨物外，若附搭客商、勢要人等酒面、糯米、花草、竹木、板片、器皿貨物者，將本船運軍並附載人員依律治罪，貨物入官。其押運官有犯，交部議處。<inf>附載人員，依違制。運軍與運官，有贓，問枉法；無贓，止問違制。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、沿河一帶，升除外任及内外公差官員，若有乘坐在官船隻<inf>一事</inf>，興販私鹽<inf>二事</inf>，起撥人夫<inf>三事</inf>，並帶去無籍之徒，辱罵鎖綁官吏，勒要銀兩者，督撫、巡河、巡鹽、管河、管閘等官即便拿問。干礙應奏官員，奏請提問。其軍衛有司、驛遞衙門，若有懼勢應付者，參究治罪。<inf>三事不備，不引此例。止一事，依本律論。</inf></content>
                        <content lang="en"/>
                        <content lang="fr"/>
                    </li>
                </lu>
                <lu id="253">
                    <title lang="ch">Sijie yima 私借驛馬</title>
                    <title lang="en"/>
                    <title lang="fr"/>
                    <content lang="ch">凡驛官將驛馬私自借用，或轉借與人，及借之者，各杖八十；驛驢，減一等。驗<inf>計</inf>日追雇賃錢入官。若計雇賃錢重<inf>於私借之罪</inf>者，各坐贓論，加二等。
                    </content>
                </lu>
            </men>
            
        </bu>
        
        <bu id="6">
            <title lang="ch">Xinglü 刑律</title>
            <title lang="en"></title>
            <title lang="fr"></title>
            <men id="25">
                <title lang="ch">Xinglü yi zeidao shang zhiyi 刑律一賊盜上之一<inf>《箋釋》：賊，害也。害及生民，流毒天下，故曰賊。盜則止於一身一家一處而已。自首至妖言三條係賊，餘皆盜也。</inf>性lü yi zei dao shang zhi yi</title> 
                <title lang="en"></title>
                <title lang="fr"></title>
                <lu id="254">
                    <title lang="ch">Moufan dani 謀反大逆</title>
                    <title lang="en"/>
                    <title lang="fr"/>
                    <content lang="ch">凡謀反<inf>不利於國，謂謀危社稷</inf>及大逆<inf>不利於君，謂謀毀宗廟、山陵及宮闕</inf>，但共謀者，不分首從<inf>已未行</inf>，皆凌遲處死。<inf>正犯之</inf>祖父、父、子孫、兄弟及同居之人<inf>如本族無服親屬及外祖父、妻父、女壻之類</inf>，不分異姓及<inf>正犯之期親</inf>伯叔父、兄弟之子，不限<inf>已未析居</inf>籍之同異，<inf>男</inf>年十六以上，不論篤疾、廢疾，皆斬。其<inf>男</inf>十五以下，及<inf>正犯之</inf>母、女、妻妾、姊妹、若子之妻妾，給付功臣之家為奴。<inf>正犯</inf>財産入官。若女<inf>兼姊妹</inf>許嫁已定，歸其夫。<inf>正犯</inf>子孫過房與人，及<inf>正犯之</inf>聘妻未成者，俱不追坐。<inf>上止坐正犯兄弟之子，不及其孫。餘律文不載，并不得株連。</inf>知情故縱隱藏者，斬。有能捕獲<inf>正犯</inf>者，民授以民官，軍授以軍職<inf>量功授職</inf>，仍將犯人財産全給充賞。知而首告，官為捕獲者，止給財産。<inf>雖無故縱，但</inf>不首者，杖一百、流三千里。<inf>未行，而親屬告捕到官，正犯與緣坐人俱同自首，免。已行，惟正犯不免，餘免。非親屬首捕，雖未行，仍依律坐。</inf>
                    </content>
                    <li id="1">
                        <content lang="ch">一、反逆案内律應問擬凌遲之犯，其子孫訊明，實係不知謀逆情事者，無論已未成丁，均解交内務府閹割，發往新疆等處，給官兵為奴。如年在十歲以下者，牢固監禁，俟年届十一歲時，再行解交内務府，照例辦理。内務府大臣遇有解到閹割人犯，即遴派司員認眞看驗，並出具無弊切結，送交刑部，再行覆驗。如有情弊，即行奏參，務須查驗明確，再交兵部，發往新疆，給官兵為奴。至其餘律應緣坐男犯，並非逆犯子孫，年在十六歲以上者，發往新疆等處，給官兵為奴。如年在十五歲以下者，牢固監禁，俟成丁時再行發遣。緣坐婦女，發各省駐防，給官員兵丁為奴。其知情不首干連人犯，仍依律擬流。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、除實犯反逆，及糾衆戕官反獄、倡立邪教、傳徒惑衆滋事案内之親屬，仍照律緣坐外，其有人本愚妄，書詞狂悖，或希圖誆騙財物，興立邪教，尚未傳徒惑衆，及編造邪説，尚未煽惑人心，並姦徒懷挾私嫌，將謀逆重情捏造匿名揭帖，冀圖誣陷，比照反逆及謀叛定罪之案，正犯照律辦理，其家屬一概免其緣坐。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、反逆緣坐案内，給功臣為奴人犯，除有脱逃干犯別情，照例從重辦理外，其有伊主呈明不能養贍，訊無別情者，改發各省駐防為奴。</content>
                        <content lang="en"/>
                        <content lang="fr"/>
                    </li>
                </lu>
                <lu id="255">
                    <title lang="ch">Moupan 謀叛</title>
                    <title lang="en"/>
                    <title lang="fr"/>
                    <content lang="ch">凡謀叛<inf>謂謀背本國，潛從他國</inf>，但共謀者，不分首從，皆斬，妻妾、子女給付功臣之家為奴，財産併入官。<inf>姊妹不坐。</inf>女許嫁已定，子孫過房與人，聘妻未成者，俱不坐。父母、祖孫、兄弟不限籍之同異，皆流二千里安置。<inf>餘俱不坐。</inf>知情故縱、隱藏者，絞。有能告捕者，將犯人財産全給充賞。知<inf>已行</inf>而不首者，杖一百、流三千里。若謀而未行，為首者絞，為從者<inf>不分多少</inf>皆杖一百、流三千里。知<inf>未行</inf>而不首者，杖一百、徒三年。<inf>未行則事尚隱秘，故不言故縱、隱藏。</inf>○若逃避山澤，不服追喚者<inf>或避差，或犯罪，負固不服，非暫逃比</inf>，以謀叛未行論。<inf>依前分首從。</inf>其拒敵官兵者，以謀叛已行論。<inf>依前不分首從律。以上二條，未行時，事屬隱秘，須審實，乃坐。</inf>
                    </content>
                    <li id="1">
                        <content lang="ch">一、叛案内，律應緣坐流犯，改發新疆，酌撥種地當差。如本犯未經到配以前身故，妻子免遣。至叛犯之孫，如有年幼不便與父母拆離者，聽其母隨帶撫養。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡審擬叛案，如果謀叛情實，在本省者，取本犯確實口供、原籍住址，將該犯父母、祖孫、兄弟、妻妾、子女、家屬、財産俱查明[註]，嚴行看守，詳開數目具題。如係隔省，確取本犯口供，行文該地方官嚴拿看守。有隱漏者，該督撫即將該管官指名題參，以憑議處。
                            家紅按:原書“查明”作“察明”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、謀叛案内被脅入夥，並無隨同焚汛戕官、抗拒官兵情事，一聞查拿，悔罪自行投首者，發新疆，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡異姓人但有歃血定盟、焚表結拜弟兄者，照謀叛未行律，為首者擬絞監候，為從減一等。若聚衆至二十人以上，為首者擬絞立決，為從者發雲貴、兩廣極邊煙瘴充軍。其無歃血盟誓焚表情事，止序齒結拜弟兄，聚衆至四十人以上，為首者擬絞監候；四十人以下、二十人以上，為首者杖一百、流三千里；不及二十人，為首者杖一百，枷號兩個月。為從，各減一等。若年少居首，並非依齒序列，即屬匪黨渠魁，聚衆至四十人以上者，首犯擬絞立決，為從發雲貴、兩廣極邊煙瘴充軍。未及四十人者，為首擬絞監候，為從杖一百、流三千里。其有抗官拒捕、持械格鬪等情，無論人數多寡，各按本罪分別首從，擬以斬絞。如為從各犯内，審明實係良民，被脅勉從結拜，並無抗官拒捕等事者，應於為從各本罪上再減一等。僅止畏累出錢，未經隨同結拜者，照違制律杖一百。其聞拿投首，及事未發而自首者，各照律例分別減免。倘減免之後，復犯結拜，不許再首，均於應擬本罪上酌予加等，應絞決者，改擬斬決；應絞候者，改為絞決；應發極邊煙瘴充軍者，改發新疆，酌撥種地當差；應滿流者，改為附近充軍。應滿徒以下，亦各遞加一等治罪。其自首免罪各犯，由縣造具姓名、住址清册，責成保甲、族長，嚴行稽查約束，仍將保人姓名登記册内。如有再犯，即將保甲、族長擬杖一百。至結會樹黨，陰作記認，魚肉鄉民，陵弱暴寡者，不論人數多寡，審實，將為首者，照兇惡棍徒例，發極邊足四千里充軍，為從減一等。被誘入夥者，杖一百，枷號兩個月。各衙門兵丁胥役，隨同結會樹黨，陵弱暴寡者，照為首例，與起意糾結之犯一體擬軍。鄉保、地方明知不首，或借端誣告者，照例分別治罪。該管文武各官失於覺察，及捕獲之後，有心開脱，均照例參處。若止係鄉民酬社賽神，偶然洽比，事竣即散者，不在此例。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、叛逆旗下人口，照例交與該管衙門。<inf>按：此謂内務府也。</inf>其民人叛犯之奴僕，交與戶部入官。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡不逞之徒歃血訂盟，轉相結連土豪、市棍、衙役、兵丁，彼倡此應，為害良民，據鄰佑、鄉保首告，地方官如不准理，又不緝拿，惟圖掩飾，或至蠭起為盜，抄掠横行，將地方文武各官革職，從重治罪。其平日失察，首告之後，不自隱諱，即能擒獲之地方官，免其議處。至鄉保、鄰佑知情，不行首告者，亦從重治罪。如旁人確知首告者，該地方官酌量給賞。倘借端妄告者，仍照誣告律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、閩粤等省不法匪徒，潛謀糾結復興天地會名目，搶劫拒捕者，首犯與曾經糾人及情願入夥，希圖搶劫之犯，俱擬斬立決。其並未轉糾黨羽，或聽誘被脅，素非良善者，俱擬絞立決。如平日並無為匪，僅止一時隨同入會者，俱發遣新疆，酌撥種地當差。俟數年後此風漸息，仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡内地漢回，在回疆地方，如有甘心薙髪，從夷助逆者，照謀叛不分首從律，擬斬立決。若係被脅薙髪，並無隨同焚汛戕官，抗拒官兵情事，後經悔罪投回者<inf>按：此與本門第三條同</inf>，實發雲貴、兩廣極邊煙瘴充軍。如有擅娶回婦者，到配加枷號一年。其並未薙髪從逆，止於擅娶回婦者，杖一百、流二千里。各解回内地，按籍發配，所娶回婦離異。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、滇省匪徒結拜弟兄，除罪應徒流以上各犯，仍照例辦理外，其但係依齒序列，不及二十人，罪止枷杖者，於本地方鎖繋鐵桿一年，限滿開釋，照例枷責，交保管束。如不悛改，再繋一年。倘始終怙惡不悛，即照棍徒擾害例，嚴行辦理。地方官每辦一案，報明督撫、臬司，按季彙册咨部，開釋時，亦報部查覈。俟數年後此風稍息，仍循舊例辦理。</content>
                        <content lang="en"/>
                        <content lang="fr"/>
                    </li>
                </lu>
                <lu id="256">
                    <title lang="ch">造妖書妖言 Zao yaoshu yaoyan </title>
                    <title lang="en"/>
                    <title lang="fr"/>
                    <content lang="ch">凡造讖緯、妖書、妖言，及傳用惑衆者，皆斬。<inf>監候。被惑人不坐。不及衆者，流三千里。合依量情分坐。</inf>若<inf>他人造傳</inf>私有妖書，隱藏不送官者，杖一百、徒三年。
                    </content>
                    <li id="1">
                        <content lang="ch">一、凡妄布邪言，書寫張貼，煽惑人心，為首者斬立決，為從者皆斬監候。若造讖緯、妖書、妖言，傳用惑人，不及衆者，改發回城，給大小伯克及力能管束之回子為奴。至狂妄之徒因事造言，捏成歌曲，沿街唱和，及以鄙俚褻嫚之詞刊刻傳播者，内外各地方官即時查拿，審非妖言惑衆者，坐以不應重罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡坊肆市賣一應淫詞小説，在内交與八旗都統、都察院、順天府，在外交督撫等，轉行所屬官弁嚴禁，務搜板書，盡行銷燬。有仍[註]行造作、刻印者，係官，革職；軍民，杖一百、流三千里。市賣者，杖一百、徒三年。買看者，杖一百。該管官弁不行查出者，交與該部，按次數分別議處，仍不准借端出首訛詐。
                            家紅按:原書缺“仍”字，據順治、雍正、乾隆律補。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各省鈔房在京探聽事件，捏造言語，録報各處者，係官，革職；軍民，杖一百、流三千里。該管官不行查出者，交與該部，按次數分別議處。其在京貴近大臣、家人、子弟，倘有濫交匪類，前項事發者，將家人、子弟並不行約束之家主，並照例議處治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="257">
                    <title lang="ch">Dao dasi shenyuwu 盜大祀神御物</title>
                    <title lang="en"/>
                    <title lang="fr"/>
                    <content lang="ch">凡盜大祀<inf>天曰</inf>神<inf>地曰</inf>祗、御用祭器、帷帳等物，及盜饗薦玉帛、牲牢、饌具之屬者，皆斬。<inf>不分首從、監守常人，謂在殿内及已至祭所而盜者。</inf>其<inf>祭器品物</inf>未進神御，及營造未成，若已奉祭訖之物，及其餘官物<inf>雖大祀所用，非應薦之物</inf>，皆杖一百、徒三年。若計贓重於本罪<inf>杖一百、徒三年</inf>者，各加盜罪一等。<inf>謂監守、常人盜者，各加監守、常人盜罪一等。至雜犯絞斬，不加。</inf>並刺字。
                    </content>
                    
                </lu>
                <lu id="258">
                    <title lang="ch">Dao zhishu 盜制書</title>
                    <title lang="en"/>
                    <title lang="fr"/>
                    <content lang="ch">凡盜制書者<inf>若非御寶原書，止抄行者，以官文書論</inf>，皆斬。<inf>不分首從。</inf>○盜各衙門官文書者，皆杖一百，刺字。若有所規避者<inf>或侵欺錢糧，或受財買求之類</inf>，從重論。事干<inf>係</inf>軍機<inf>之</inf>錢糧者，皆絞。<inf>監候。不分首從。</inf>
                    </content>
                    
                </lu>
                <lu id="259">
                    <title lang="ch">Dao yinxin 盜印信</title>
                    <title lang="en"/>
                    <title lang="fr"/>
                    <content lang="ch">凡盜各衙門印信者，<inf>不分首從</inf>皆斬。<inf>監候。又，偽造印信時憲書條例云，欽給關防與印信同。</inf>盜關防、印記者，皆杖一百，刺字。
                    </content>
                    
                </lu>
                <lu id="260">
                    <title lang="ch">Dao neifu caiwu 盜内府財物</title>
                    <title lang="en"/>
                    <title lang="fr"/>
                    <content lang="ch">凡盜内府財物者，皆斬。<inf>雜犯。但盜即坐，不論多寡，不分首從。若財物未進庫，止依盜官物論。“内府”字要詳。</inf>
                    </content>
                    <li id="1">
                        <content lang="ch">一、凡盜内府財物，係御寶、乘輿、服御物者，俱作實犯死罪。其餘銀兩、錢帛等物，分別監守、常人，照盜倉庫錢糧各本例定擬。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡偸竊大内及圓明園、避暑山莊、靜寄山莊、清漪園、靜明園、靜宜園、西苑、南苑等處乘輿服物者，照例不分首從，擬斬立決。至偸竊各省行宮乘輿服物，為首者擬絞監候，為從者發雲貴、兩廣極邊煙瘴充軍。其偸竊行宮内該班官員人等財物，仍照偸竊衙署例問擬。若遇翠華臨幸之時，有犯偸竊行宮物件，仍依偸竊大内服物例治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、行竊紫禁城内該班官員人等財物，不計贓數、人數，照偸竊衙署擬軍例上加一等，發新疆酌撥種地當差。贓重者，仍從重論。如臨時被拿，拒捕殺人者，不論金刃、他物、手足，均擬斬立決。金刃傷人者，擬絞監候。他物傷人，及執持金刃未傷人者，擬絞監候。手足傷人，並執持器械，非金刃，亦未傷人者，發新疆，給官兵為奴。其尋常鬪毆，仍分別金刃、他物、手足及殺傷本例問擬。</content>
                        <content lang="en"/>
                        <content lang="fr"/>
                    </li>
                </lu>
                <lu id="261">
                    <title lang="ch">Dao chengmenyao 盜城門鑰</title>
                    <title lang="en"/>
                    <title lang="fr"/>
                    <content lang="ch">凡盜京城門鑰，皆<inf>不分首從</inf>杖一百、流三千里。<inf>雜犯</inf>盜府州縣鎮城關門鑰，皆杖一百、徒三年。盜倉庫門<inf>内外各衙門</inf>等鑰，皆杖一百。並刺字。<inf>盜皇城門鑰，律無文，當以盜内府物論。盜監獄門鑰，比倉庫。</inf>
                    </content>
                    
                </lu>
                <lu id="262">
                    <title lang="ch">Dao junqi 盜軍器</title>
                    <title lang="en"/>
                    <title lang="fr"/>
                    <content lang="ch">凡盜<inf>人關領在家</inf>軍器者<inf>如衣甲、鎗刀、弓箭之類</inf>，計贓以凡盜論。若盜<inf>民間</inf>應禁軍器者<inf>如人馬甲、傍牌、火筒、火礮、旗纛、號帶之類</inf>，與<inf>事主已得</inf>私有<inf>之</inf>罪同。若行軍之所及宿衛軍人相盜入己者，准凡盜論。<inf>若不入己</inf>還充官用者，各減二等。
                    </content>
                    <li id="1">
                        <content lang="ch">一、拿獲偸盜軍器之犯，除犯該流絞者，仍依律辦理外，其犯該徒杖者，照竊盜贓加一等治罪，仍於犯事處加枷號一個月。其當買軍器之人，減本犯罪一等發落。</content>
                        <content lang="en"/>
                        <content lang="fr"/>
                    </li>
                </lu>
                <lu id="263">
                    <title lang="ch">Dao yuanling shumu 盜園陵樹木</title>
                    <title lang="en"/>
                    <title lang="fr"/>
                    <content lang="ch">凡盜園陵内樹木者，皆<inf>不分首從</inf>杖一百、徒三年。若盜他人墳塋内樹木者，<inf>首</inf>杖八十。<inf>從減一等。</inf>若計<inf>入己</inf>贓重於<inf>徒杖</inf>本罪者，各加盜罪一等。<inf>各加監守、常人竊盜罪一等。若未馱載，仍以毀論。</inf>
                    </content>
                    <li id="1">
                        <content lang="ch">一、車馬過陵者，及守陵官民入陵者，百步外下馬，違者以大不敬論，杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡山前、山後各有禁限，如紅樁以内盜砍樹株，取土取石，開窯燒造，放火燒山者，比照盜大祀神御物律斬，奏請定奪，為從者發近邊充軍。若紅樁以外、官山界限以内，除採樵枝葉，仍照舊例，毋庸禁止。並民間修理房塋，取土刨坑，不及丈餘，取用山上浮石，長不及丈，及砍取自種私樹者，一概不禁外，其有盜砍官樹，開山採石，掘地成濠，開窯燒造，放火燒山，在紅樁以外、白樁以内者，即照紅樁以内減一等，為首問發近邊充軍，從犯杖一百、徒三年。如在白樁以外、青樁以内者，為首杖一百、徒三年，從犯減一等，杖九十、徒二年半。如在青樁以外、官山以内者，為首杖九十、徒二年半，從犯減一等，杖八十、徒二年。計贓重於徒罪者，各加一等。官山界址在二十里以外，即以二十里為限。若在二十里以内，即以官山所止之處為限。弁兵受賄故縱，如本犯罪應軍徒者，與囚同罪。贓重者，計贓以枉法從重論。本犯罪應斬決者，將該弁兵等擬以絞決。其未經得賄，潛通信息，致犯逃避，本犯罪應軍徒者，亦與囚同罪。本犯罪應斬決者，將該弁兵等減發極邊煙瘴充軍。僅止疏於防範者，兵丁杖一百，官弁交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、私入紅樁火道以内，偸打牲畜，為首於附近犯事地方枷號兩個月，滿日改發極邊煙瘴充軍，為從枷號―個月，杖一百、徒三年。其因起意在内偸牲，遺失火種，以致延燒草木者，於附近犯事地方枷號兩個月，滿日發新疆，酌撥種地當差，為從枷號一個月，杖一百、徒三年。如延燒殿宇墻垣，為首擬絞監候，為從杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡旗民人等在紅樁以内偸挖人參，至五十兩以上，為首比照盜大祀神御物律斬，奏請定奪，為從發新疆，給兵丁為奴。二十兩以上，為首發新疆，給兵丁為奴，為從杖一百、流三千里。十兩以上，為首實發雲貴、兩廣煙瘴地方充軍，為從杖一百、流二千里。十兩以下，為首發近邊充軍，為從杖一百、徒三年。在紅樁以外、白樁以内偸挖人參，至五十兩以上者，為首擬絞監候，為從發近邊充軍。二十兩以上，為首實發雲貴、兩廣煙瘴充軍，為從杖一百、流二千里。十兩以上，為首發近邊充軍；十兩以下，為首杖一百、流三千里，為從俱杖一百、徒三年。在白樁以外、青樁以内偸挖者，照偸刨山場人參例，分別治罪。未得參者，各於已得例上減一等。知情販賣者，減私挖罪一等，不知者不坐。得參人犯，首從俱刺“盜官參”三字。未得參及販賣者，俱免刺字，參物入官。旗人有犯，銷除旗檔，照民人一律辦理。弁兵受賄故縱，本犯罪不應死者，與犯人同罪。贓重者，計贓以枉法從重論。本犯罪應斬決者，為首之弁兵擬絞立決。本犯罪應絞候者，該弁兵發新疆，分別當差為奴。其止疏於防範者，兵丁杖一百，官弁交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡在陵寢圍墻以内盜砍樹木枝杈，為首者，先於犯事地方枷號兩個月，發近邊充軍。其無圍墻之處，如在紅樁以内盜砍者，即照圍墻以内科罪。若在紅樁以外、白樁以内盜砍者，為首杖一百、徒三年。如在白樁以外、青樁以内，為首杖一百，均枷號一個月。如在青樁以外、官山以内，為首杖一百。為從各犯，俱於首犯罪上各減一等問擬。其圍墻以外，並無白樁、青樁者，均照官山以内辦理。弁兵受賄故縱，及潛通消息，致犯逃避者，各與囚同罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡子孫將祖父墳塋前列成行樹木，及墳旁散樹高大株顆，私自砍賣者，一株至五株，杖一百，枷號一個月；六株至十株，杖一百，枷號兩個月；十一株至二十株，杖一百、徒三年。計贓重者，准竊盜加一等，從其重者論。二十一株以上者，發邊遠充軍。<inf>如墳旁散樹，並非高大株顆，止問不應重杖。</inf>若係枯乾樹木，不行報官，私自砍賣者，照不應重律，杖八十。看墳人等及奴僕盜賣者，罪同。盜賣墳塋之房屋、碑石、甎瓦、木植者，子孫奴僕計贓，並准竊盜罪加一等。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、盜砍他人墳樹，初犯杖一百，枷號一個月；再犯，杖一百，枷號三個月。計贓重於滿杖者，照本律加竊盜罪一等。犯案至三次者，即照竊盜三犯本例計贓，分別擬以軍流絞候。其糾黨成群，旬日之間，疊次竊砍至六次以上，而統計樹數又在三十株以上，情同積匪者，無論從前曾否犯案，即照積匪猾賊例擬軍。如連日竊砍在六次以下、三次以上，樹數在三十株以下、十株以上者，照積匪例量減擬徒，仍各按竊盜本例刺字。<inf>其竊砍止一二次者，從一科斷，照前例問擬。</inf>盜賣他人墳塋之房屋、碑石、甎瓦、木植者，計贓准竊盜論，免刺字。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、姦徒知情私買墳塋樹木者，係子孫盜賣，其私買者減子孫盜賣罪一等。若係他人盜賣者，其私買人犯，無論株數，已伐者，初犯杖一百，枷號一個月；再犯，杖一百，枷號三個月。犯至三次者，照竊盜三犯例，杖一百、流三千里。為從者，減一等。未伐者，又各減一等。不知情者，不坐。其私買墳塋之房屋、碑石、甎瓦、木植者，均減盜賣罪一等。樹木等物，分別入官給主。</content>
                        <content lang="en"/>
                        <content lang="fr"/>
                    </li>
                </lu>
                <lu id="264">
                    <title lang="ch">Jianshouzidao cangku qianliang 監守自盜倉庫錢糧</title>
                    <title lang="en"/>
                    <title lang="fr"/>
                    <content lang="ch">凡監臨、主守自盜倉庫錢糧等物，不分首從，併贓論罪。<inf>併贓謂如十人節次共盜官銀四十兩，雖各分四兩入己，通算作一處，其十人各得四十兩，罪皆斬。若十人共盜五兩，皆杖一百之類。三犯者，絞。問實犯。</inf>○並於右小臂膊上刺“盜官<inf>銀、糧、物</inf>”三字。<inf>每字各方一寸五分，每畫各闊一分五釐，上不過肘，下不過腕。餘條准此。</inf>
                        一兩以下，杖八十。
                        一兩之上至二兩五錢，杖九十。
                        五兩，杖一百。
                        七兩五錢，杖六十、徒一年。
                        一十兩，杖七十、徒一年半。
                        一十二兩五錢，杖八十、徒二年。
                        一十五兩，杖九十、徒二年半。
                        一十七兩五錢，杖一百、徒三年。
                        二十兩，杖一百、流二千里。
                        二十五兩，杖一百、流二千五百里。
                        三十兩，杖一百、流三千里。<inf>雜犯。三流總徒四年。</inf>
                        四十兩，斬。<inf>雜犯。徒五年。</inf>
                        
                    </content>
                    <li id="1">
                        <content lang="ch">一、凡漕運糧米，監守盜六十石入己者，發邊遠充軍。入己數滿六百石者，擬斬監候。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、漕、白二糧過淮，責令該管道府州縣往來巡察。如有將行月糧米私自盜賣盜買者，拿獲，各枷號一個月。若有一人盜買，及一幫盜賣，數至百石以上者，將為首之人枷號兩個月，折責四十板，糧米仍交本船，米價入官。其失察盜賣之運弁，如米數不及五十石者，將該弁即於倉場衙門捆打四十；數至五十石以上者，降一級調用；百石以上，降二級調用；二百石以上，革職。如地方官失察者，交該部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、小船人戶受雇偸載漕糧盜賣者，將船戶照漕白二糧過淮後盜賣盜買，枷號一個月例，減二等發落。其漕船頭舵明知旗丁盜賣，不據實舉首者，俱照不應重律，杖八十。受財，計贓從重論。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡侵盜應追之贓，著落犯人妻及未分家之子名下追賠。如果家産全無，不能賠補，在旗參佐領、驍騎校，在外地方官，取具甘結，申報都統、督撫，保題豁免結案。倘結案後，別有田産人口發覺者，盡行入官，將承追申報各官革職。所欠贓銀米穀，著落賠補。督催等官，照例議處。内外承追、督催武職，俱照文職例議處。再，一應贓私，察果家産全無，力不能完者，概予豁免，不得株連親族。倘濫行著落親族追賠，將承追官革職。其該管上司，如有逼迫申報取具甘結之事，屬官不行出首，從重治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡侵貪之案，如該員身故，審明實係侵盜庫帑，圖飽私囊者，即將伊子監追。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、監守盜倉庫錢糧，除審非入己者，各照那移本條律例定擬外，其入己數在一百兩以下至四十兩者，仍照本律問擬，准徒五年。其自一百兩以上至三百三十兩，杖一百、流二千里；至六百六十兩，杖一百、流二千五百里；至一千兩，杖一百、流三千里；至一千兩以上者，擬斬監候。勒限一年追完。如限内全完，死罪減二等發落，流徒以下免罪。若不完，再限一年勒追。全完者，死罪及流徒以下，各減一等發落。如不完，流徒以下，即行發配。死罪人犯監禁，均再限一年，著落犯人妻及未分家之子名下追賠。三年限外不完者，死罪人犯永遠監禁。全完者，奏明請旨，均照二年全完減罪一等之例辦理。至本犯身死，實無家産可以完交者，照例取結豁免。其完贓減免之犯，如再犯贓，俱在本罪上加一等治罪。文武官員犯侵盜者，俱免刺字。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、經紀花戶並車戶、船戶、駕掌代役人等，凡有監守之責，竊盜漕倉糧米入己，數滿六百石，擬斬監候；一百石，擬絞監候；六十石以上，實發雲貴、兩廣極邊煙瘴充軍；二十石以上，杖一百、流三千里；十石以上，杖一百、徒三年；五石以上，杖八十、徒二年；不及五石，杖六十、徒一年。俱限四個月勒追，全完，應斬候者減為附近充軍，應絞候者減為杖一百、流三千里，應軍流者減二等發落，應徒者免罪。不完，再限四個月勒追，全完，應斬候者減為邊遠充軍，應絞候者減為近邊充軍，軍流以下於原犯罪上減一等發落。逾限不完，徒罪及軍流罪即行發配；死罪人犯，計不完之數六百石者，入於秋審情實辦理；一百石以上，及不及一百石者，均入於秋審緩決，再限四個月勒追，限外不完，永遠監禁。全完者，原擬斬候之犯，發遣新疆，酌撥種地當差；原擬絞候之犯，實發雲貴、兩廣極邊煙瘴充軍。其駕掌人等，如有盜賣官船板木者，照盜賣漕糧例，分別計贓治罪。至押運漕糧官弁旗丁，及各直省倉糧，有犯監守自盜，仍各照本律問擬。</content>
                        <content lang="en"/>
                        <content lang="fr"/>
                    </li>
                </lu>
                <lu id="265">
                    <title lang="ch">Changrendao cangku qianliang 常人盜倉庫錢糧</title>
                    <title lang="en"/>
                    <title lang="fr"/>
                    <content lang="ch">凡常人<inf>不係監守，外皆是</inf>盜倉庫<inf>自倉庫盜出者坐</inf>錢糧等物，<inf>發覺而</inf>不得財，杖六十。<inf>從減一等。</inf>但得財者，不分首從，併贓論罪。<inf>併贓同前。</inf>並於右小臂膊上刺“盜官<inf>銀、糧、物</inf>”三字。
                        一兩以下，杖七十。
                        一兩以上至五兩，杖八十。
                        一十兩，杖九十。
                        一十五兩，杖一百。
                        二十兩，杖六十、徒一年。
                        二十五兩，杖七十、徒一年半。
                        三十兩，杖八十、徒二年。
                        三十五兩，杖九十、徒二年半。
                        四十兩，杖一百、徒三年。
                        四十五兩，杖一百、流二千里。
                        五十兩，杖一百、流二千五百里。
                        五十五兩，杖一百、流三千里。<inf>雜犯。三流總徒四年。</inf>
                        八十兩，絞。<inf>雜犯。徒五年。其監守、値宿之人，以不覺察科罪。</inf>
                        
                    </content>
                    <li id="1">
                        <content lang="ch">一、盜竊漕運糧米，數至一百石以上者，擬絞監候。其一百石以下，即照盜倉庫錢糧一百兩以下例辦理。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡竊匪之徒，穿穴壁封，竊盜庫貯銀錢、倉貯漕糧，未經得財者，為首杖一百、徒三年；為從，依律減一等。但經得財之首犯，數至一百兩以上者，擬絞監候。其一百兩以下，不分贓數多寡，發雲貴、兩廣極邊煙瘴充軍。為從者，一兩至八十兩，准徒五年；八十五兩，杖一百、流二千里；九十兩，杖一百、流二千五百里；九十五兩至一百兩以上，俱杖一百、流三千里。至竊盜餉鞘、銀兩，即照竊盜倉庫錢糧，分別已未得財，各按首從，一例科罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、京城守城兵丁，由城上釣搧偸竊倉米，未經得贓者，為首杖一百、流三千里，為從減一等，俱免刺。係旗人，銷除旗檔。其得贓至一百石以上者，首犯擬絞立決，為從發新疆，給官兵為奴。一百石以下，首犯發新疆，給官兵為奴，為從杖一百、流三千里，俱照例刺字。旗人，銷除旗檔。其常人串通兵丁，由城上釣搧偸竊倉米者，罪亦如之。如該班官員有故縱徇隱等事，即照律與犯人同罪。若止疏於查察，及曠班不値者，交部分別嚴加議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、除經紀、花戶、車戶人等，監守自盜漕糧，各照本例分別問擬外，至並無監守之責，有犯偸竊漕糧，數至一百石以上，俱照常人盜漕糧例，擬絞監候，秋審入於情實。一百石以下，於發極邊煙瘴軍罪上加等發遣新疆，酌撥種地當差。從犯均於本罪上加一等。其非轉運京通漕米，及各直省倉糧被竊，仍各照本例分別辦理。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="26">
                <title lang="ch">Xinglü er zeidao shang zhier 刑律二賊盜上之二</title> 
                <title lang="en"></title>
                <title lang="fr"></title>
                <lu id="266">
                    <title lang="ch">Qiangdao 強盜</title>
                    <title lang="en"/>
                    <title lang="fr"/>
                    <content lang="ch">凡強盜已行而不得財者，皆杖一百、流三千里。但得<inf>事主</inf>財者，不分首從，皆斬。<inf>雖不分贓，亦坐。其造意不行又不分贓者，杖一百、流三千里。夥盜不行又不分贓者，杖一百。</inf>○若以藥迷人圖財者，罪同。<inf>但得財，皆斬。</inf>○若竊盜臨時有拒捕及殺傷人者，皆斬。<inf>監候。得財、不得財皆斬，須看“臨時”二字。</inf>因盜而姦者，罪亦如之。<inf>不論成姦與否，不分首從。</inf>共盜之人，不曾助力，不知拒捕殺傷人及姦情者<inf>審確</inf>，止依竊盜論。<inf>分首從、得財不得財。</inf>○ 其竊盜事主知覺，棄財逃走，事主追逐，因而拒捕者，自依罪人拒捕律科罪。○<inf>於竊盜不得財本罪上加二等，杖七十。毆人至折傷以上，絞；殺人者，斬。為從，各減一等。凡強盜自首，不實不盡，只宜以名例自首律内至死減等科之，不可以不應從重科斷。竊盜傷人自首者，但免其盜罪，仍依鬪毆傷人律論。</inf>
                        家红按:據雍正、乾隆律，此處應有分段符。
                    </content>
                    <li id="1">
                        <content lang="ch">一、強盜殺人放火、燒人房屋、姦污人妻女、打劫牢獄、倉庫及干係城池衙門，并積至百人以上，不分曾否得財，俱照得財律斬，隨即奏請審決，梟示。<inf>凡六項有一於此，即引梟示，隨犯摘引所犯之事。</inf>若止傷人而未得財，首犯斬監候，為從發新疆，給官兵為奴。如未得財，又未傷人，首犯發新疆，給官兵為奴，從犯杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡響馬、強盜執有弓矢軍器，白日邀劫道路，贓證明白者，俱不分人數多寡、曾否傷人，依律處決，於行劫處梟首示衆。<inf>如傷人不得財，首犯斬監候，為從發新疆，給官兵為奴。如未得財，又未傷人，首犯發新疆，給官兵為奴，為從杖一百、流三千里。</inf>其江洋行劫大盜，俱照此例立斬，梟示。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、強盜内有老瓜賊，或在客店内用悶香、藥麪等物迷人取財，或五更早起，在路將同行客人殺害，此種兇徒拿獲之日，務必究緝同夥，并研審有無別處行劫犯案，不得將該犯解往他處，於被獲處監禁。俟關會行劫各案確實口供到日，審明具題，即於監禁處，照強盜得財律，不分首從皆斬，仍知照原行劫之處，張掛告示，諭衆知之。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、事主呈報盜案失單，須逐細開明。如贓物繁多，一時失記，准於五日内續報，該地方官將原報、續報緣由，於招内聲明。至獲盜起贓，必須差委捕員，眼同起認。如捕役私起贓物，或借名尋贓，逐店搜察，或囑賊誣扳，指稱收頓，或將賊犯己物作贓，或買物栽贓，或混認瞞贓等弊事發，除捕役照律例從重問擬外，其承問官不嚴禁詳審，該督撫不嚴飭題參者，一併交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、事主呈報盜情，不許虚誣捏飾，倘有並無被劫，而謊稱被劫，及以竊為強，以姦為盜者，俱杖一百。以人命、鬪毆等事報盜者，其本身無罪，亦杖一百。若本有應得之罪重者，照本罪從重問擬；本罪輕者，加一等治罪。若姦棍豪紳憑空捏報盜竊，藉以陷害平人，訛詐印捕官役者，照誣告人死罪未決律，杖一百、流三千里，加徒役三年。甲長、鄰佑扶同者，各照事主減一等治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、地方文武官員因畏疏防承緝處分，恐嚇事主，抑勒諱盜，或改強為竊者，均照諱盜例革職。承行書辦，杖一百。若抑勒苦累事主致死，或刑傷至篤廢者，除革職外，照故勘平人律治罪。該管司道、府廳、州縣不行查報，督撫不行查參者，俱交部照例議處。如有姦民以竊報強，挾制官長，希圖誣良索詐者，許州縣官詳明督撫，另委別州縣查訊，照例辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡竊盜等事，責令該地保、營汛兵丁分報各衙門、文武員弁協力追拿。如地保、汛兵通同隱匿不報，及地保已報文職，而汛兵不報武弁，或汛兵已報武弁，而地保不報文職者，均杖一百。若首報遲延，杖八十。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、爬越入城行劫，罪應斬決者，加擬[註]梟示。失察越城之官員、兵丁，分別參處責革。
                            家紅按:原書“加擬”作“加以”。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡投首之賊，借追贓名色，將平人捏稱同夥，或挾讎扳害，或索詐財物，不分首從、得財與未得財，皆斬立決。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡拿獲盜犯到案，即行嚴訊，如有供出行劫別案，訊明次數、贓物，取具確供。其在本省他邑者，即行通詳該督撫，無論他邑有無拿獲盜犯，總於贓物查起，事主認領之後，提解來省，併案審擬具題，將該犯即行正法。若係供出鄰省之案，其夥盜已獲者，應令該督撫關查明確，首從絶無疑義者，詳悉聲明，題請即行正法。如鄰省夥犯未獲，現獲之犯或任意抵賴，係彼案盜首而供為同夥，將來後獲之犯，或本係盜首，因同夥已經正法，轉推已決者為首犯，不無避重就輕之弊，應令各督撫詳加研鞫，務得實情。其無前項情弊者，不必虚擬罪名，另案具題，即於本案聲明，題請正法。倘行查被盜之州縣，有指已正法之盜作為首盜，或盜數未足，作為夥盜，希圖銷案，及州縣彼此行查盜犯口供，不即詳細訊明關覆，以致案件不能完結者，該督撫查明題參，交部分別議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡問刑衙門鞫審強盜，必須贓證明確者，照例即決。如贓迹未明，招扳續緝，涉於疑似者，不妨再審。或有續獲強盜，無自認口供，贓迹未明，夥盜已決無證者，俱引監候處決。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡強盜重案，交與印官審鞫，不許捕官私行審訊，番捕等役私拷取供。違者，捕官參處，番役等於本衙門首枷號一個月，杖一百，革役。如得財，及誣陷無辜者，從重科罪。其承問官於初審之時，即先驗有無傷痕。若果無傷，必於招内開明“並無私拷傷痕”字樣。若疏忽不開，扶同隱諱，及縱容捕官私審者，即將印官題參，交部議處。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡強盜初到案時，審明夥盜贓數，及起有贓物，經事主確認，即按律定罪。其夥盜數目，以初獲強盜所供為確。初招既定，不許續報。如係竊賊，審明行竊次數，並事主初供，但搜有正贓，即分別定擬。若原贓花費，照例追變賠償。如事主冒開贓物，杖八十。其盜賊供出賣贓之處，如有伊親黨并胥捕人等藉端嚇詐者，計贓，加竊盜一等治罪。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、強盜行劫，鄰佑知而不協拿者，杖八十。如鄰佑或常人，或事主家人拿獲強盜一名者，官給賞銀二十兩，多者照數給賞。受傷者，移送兵部，驗明等第，照另戶及家僕軍傷例，將無主馬匹等物變價給賞。其在外者，以各州縣審結無主贓物變給。如營汛防守官兵捕賊受傷者，照绿旗陣傷例，分別給賞。若被傷身亡者，亦照绿旗陣亡例，分別給與身價銀兩。<inf>按：此兵部例也，應註明銀兩數目。</inf></content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、各省拿獲盜犯，供出他省曾犯行劫者，不論罪輕罪重，研訊明確，毋庸解往質審。其鄰省地方官自行盤獲別省盜犯，及協同失事地方差役，緝捕拿獲者，均令在拿獲地方嚴行監禁，詳訊供詞，備移被盜省分。查明案情，贓證確實，即由拿獲省分定擬，題請正法。仍知照本省，將拿獲正法緣由，在失事地方張挂告示，明白曉諭。如果贓迹未明，或失事地方有夥盜待質，必須移解者，拿獲省分遴派文武官各一員，帶領解役兵丁，親身管押解送。仍預先知會前途經由地方，一體遴派員弁，挑撥兵役，接遞管解，遇夜寄監收禁。其道遠州縣，不及收監者，即令該地方官預期選撥幹役，前赴住宿處所，傳齊地保，知會營汛，隨同押解官弁，鎖錮防范。倘不小心管解，致犯脱逃，即將各役嚴審有無賄縱情弊，照例從重治罪，官員交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡審題盜竊等案，如另案内尚有別犯，應擬斬絞重罪者，仍照例分案具題外，如止一犯應擬斬絞，兩案罪名相同，例應從一科斷者，歸於一案内聲敘明晰具題，其另案即咨部完結。如有餘犯問擬軍流等罪者，亦隨咨案辦結。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡盜犯到案審實，先將各犯家産封記，候題結之日，將盜犯家産變賠。如該犯之父兄、叔姪知情分贓，並另有窩家者，審明治罪<inf>按：父兄、伯叔等治罪，即下條之杖流徒也</inf>，亦著落伊等名下追賠。倘案内各盜，或有並無家産，以及外來之人無從封記開報者，將案内盜犯及窩家有家産者，除應賠本身贓物外，或有餘剩，概行變價代賠。倘有將無干親族，及並未分贓之親屬，株連賠累，該督撫查參議處。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、強竊盜賊現獲之贓，各令事主認領外，如強盜贓不足原失之數，將無主贓物賠補，餘剩者入官，將盜犯家産變價賠償。若諸色人典當收買盜贓及竊贓，不知情者勿論，止追原贓，其價於犯人名下追徵給主。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、強盜同居父兄、伯叔與弟，其有知情而不分贓者，如強盜問擬斬決，減一等，杖一百、流三千里。如問擬發遣，亦減一等，杖一百、徒三年。其雖經得財，而實係不知情者，照本犯之罪減二等發落。父兄不能禁約子弟為盜者，杖一百。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、凡情有可原之夥盜内，如果年止十五歲以下，審明實係被人誘脅，隨行上盜者，無論分贓與不分贓，俱問擬滿流，不准收贖。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、強盜引線，除盜首先已立意欲劫某家，僅止聽從引路者，仍照例以從盜論罪外，如首盜並無立意欲劫之家，其事主姓名、行劫道路，悉由引線指出，又經分得贓物者，雖未同行，即與盜首一體擬罪，不得以情有可原聲請。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、事主報盜，止許到官聽審一次，認贓一次。所認贓物，即給主回家，不許往返拖累。違者，將承審官嚴加議處。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、滿州旗人有犯盜劫之案，俱照強盜本律定擬，不得以情有可原聲請。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、盜犯明知官帑，糾夥行劫，但經得財，將起意為首及隨同上盜者，擬斬立決，梟示。其在外瞭望接贓，並未上盜之犯，俱擬斬監候，秋審入於情實。若不知係屬官帑，仍以尋常盜案論。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、強盜案内免死減等，發遣為奴之犯，如果在配安分斂迹，或伊主圖占其妻女，或平人有意欺陵，將本犯致斃者，將伊主及平人照例治罪。如該犯怙惡不悛，或不服伊主管束，或無故欺陵平人，經伊主及平人毆打斃命，將伊主免其治罪，平人照本罪減一等定擬。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、凡用藥迷人，已經得財之案，將起意為首及下手用藥迷人，並迷竊為從已至二次<inf>按：此為從未下手者</inf>，及首先傳授藥方之犯，均照強盜律擬斬立決。其餘為從者<inf>按：此別於為從二次者</inf>，俱改發新疆，給官兵為奴。其有人已被迷，經他人救醒，雖未得財，將首先傳授藥方，轉傳貽害，及下手用藥迷人之犯，均擬斬監候，入於秋審情實。若甫經學習，雖已合藥，即行敗露，或被迷之人當時知覺，未經受累者，均發往伊犁等處為奴。倘到配之後，故智復萌，將藥方傳授與人，及復行迷竊，並脱逃者，請旨即行正法。其案内隨行為從之犯，仍各減一等定擬。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、竊盜拒捕，刃傷事主，罪應擬絞之犯，如聞拿畏懼，將原贓送還事主，確有證據者，准其照聞拿投首例，量減擬流。若只係一面之詞，別無證據，仍依例擬絞監候，秋審時入於緩決。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、因竊盜而強姦人婦女，凡已成者，擬斬立決。同謀未經同姦，及姦而未成者，皆絞監候。共盜之人不知姦情者，審確，止依竊盜論。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、竊盜臨時盜所拒捕<inf>護贓、護夥者皆是</inf>，及雖未得財，而未離盜所，逞兇拒捕，或雖離盜所，而臨時護贓格鬪<inf>已離盜所，護夥者不在此例</inf>殺人者，不論所殺係事主、鄰佑，將為首者擬斬立決。為從幫毆，如刃傷及他物、手足，至折傷以上者，俱擬絞監候。傷非金刃，又非折傷者，發雲貴、兩廣極邊煙瘴充軍。拒捕未經幫毆成傷者，發極邊足四千里充軍。其傷人未死，如刃傷及折傷以上者，首犯擬斬監候，為從發近邊充軍。若傷非金刃，傷輕平復，首犯改發邊遠充軍。如年在五十以上，發近邊充軍。拒捕未經成傷者，首犯發近邊充軍，為從各杖一百、徒三年。如被事主事後搜捕，起意拒捕者，仍依罪人拒捕本律，分別殺傷科斷。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch">一、竊盜棄財逃走，與未經得財逃走，被事主追逐拒捕，或夥賊攜贓先遁，後逃之賊被迫拒捕，及已經逃走，因見夥犯被獲，幫護拒捕，因而殺人者，首犯俱擬斬監候。為從幫毆，如刃傷及手足、他物至折傷以上者，俱擬絞監候。傷非金刃，又非折傷者，發附近充軍。未經幫毆成傷者，杖一百、流三千里。其傷人未死，如刃傷及折傷以上者，首犯擬絞監候，從犯減等擬流。若傷非金刃，傷輕平復，並拒捕未經成傷者，及事後追捕，有拒捕殺傷者，仍各依罪人拒捕本律科斷。<inf>如逃走並未棄財，仍以臨時護贓格鬪論。</inf></content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、凡行劫漕船盜犯，審係法無可貸者，斬決，梟示。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、凡強盜案内情有可原發遣之犯，如脱逃例應正法者，定案時，均聲明“免死減等”字樣。</content>
                        <content lang="en"/>
                        <content lang="fr"/>
                    </li>
                    <li id="33">
                        <content lang="ch">一、恭遇御駕駐蹕圓明園，及巡幸之處，若有匪徒偸竊附近倉廒、官廨，拒傷官弁兵丁者，如相距宮墻在一里以内，刃傷及折傷以上之首犯，斬立決；為從，發伊犁，給官兵為奴。傷非金刃，傷輕平復之首犯，發伊犁，給官兵為奴；為從，杖一百、流三千里。如在一里以外、三里以内，刃傷及折傷以上之首犯，絞立決；為從，杖一百、流三千里。傷非金刃，傷輕平復之首犯，杖一百、流三千里；為從，杖一百、徒三年。其行竊之罪，有重於流徒者，各於本例上加拒捕罪二等。若拒捕殺死官弁兵丁者，無論一里、三里以内，首犯斬決，梟示；為從幫毆，如刃傷及折傷者，絞立決。傷非金刃，又非折傷者，絞監候。未經幫毆者，發伊犁，給官兵為奴。如値御駕不駐蹕之日，仍照本例行。</content>
                        <content lang="en"/>
                        <content lang="fr"/>
                    </li>
                    <li id="34">
                        <content lang="ch">一、糧船水手行劫殺人，不分人數多寡，曾否得財，俱擬斬立決，梟示，恭請王命，先行正法。其搶奪案内，下手殺人之犯，亦照行劫殺人例正法，梟示。為從幫毆，如刃傷及手足、他物至折傷以上者，俱擬絞立決。傷非金刃，又非折傷者，擬絞監候。未經幫毆成傷者，發新疆，給官兵為奴。其尋常挾讎謀故殺者，均擬斬立決。若審無謀故重情，但經聚衆互毆，即照廣東等省械鬪讎殺例，一體懲辦。其藏有火鎗、擡鎗者，雖未點放傷人，亦發新疆，給官兵為奴。以上各犯被獲時，有恃衆持械拒捕傷人者，除原犯斬梟，罪無可加外，罪應斬決者，均加擬梟示，恭請王命，先行正法；罪應絞決者，改為斬決；應絞候者，改為絞決；應發遣者，改為絞候。若拒捕殺人，為首無論罪名輕重，均擬斬立決，梟示，恭請王命，先行正法。為從幫同拒捕之犯，即照拒捕傷人，一例科斷。至糧船經過地方，遊幫匪徒有搶劫殺人，及被獲時拒捕殺傷人者，均照糧船水手搶劫拒捕例辦理。其執持兇器，未經滋事者，即照執持兇器未傷人杖一百例上加一等，杖六十、徒一年。仍責成該管糧道總運官，督率運弁，日夜稽查，於泊船時，依地方保甲之法，逐船按册點驗。其有並無腰牌者，立即會同地方營汛拿獲審明，分別懲辦。旗丁、頭舵如遇有形迹可疑之人，容隱不報者，一併治罪。該幫弁意存玩縱，從嚴參處。</content>
                        <content lang="en"/>
                        <content lang="fr"/>
                    </li>
                    <li id="35">
                        <content lang="ch">一、山東省拿獲匪犯，審有執持器械，結捻、結幅情事，如係強劫得贓者，仍照強盜本律問擬。將案内法無可貸，罪應斬決之首從各犯，加擬梟示。行劫未得財者，仍照定例科斷。若執持軍器，聚衆搶奪得贓，不論贓數多寡，數至四十人以上，為首照強盜律擬斬立決，為從擬絞監候。被脅同行者，發遣新疆，給官兵為奴。四十人以下、十人以上，為首擬斬立決，為從發新疆，給官兵為奴。五人以上，首犯亦照前擬遣，為從各犯俱實發雲貴、兩廣極邊煙瘴充軍。計贓逾貫，及另有拽刃等項名目者，各照本律例，從其重者論。其執有軍器，聚衆搶奪，未經得財，如聚衆在四十人以下[註]，及十人以上，即比照強盜未得財例，首犯發新疆，給官兵為奴，從犯杖一百、流三千里。五人以上，首犯擬杖一百、流三千里，從犯杖一百、徒三年。其案内造意之捻首、幅首，身雖不行，但經夥犯搶奪，即按人數多寡，照為首例問擬。如搶劫未經結捻、結幅，並聚衆未及五人，尚未滋事者，仍各照本律問擬。若問擬遣軍人犯脱逃回籍，復行入捻、入幅搶奪，或向原拿兵役尋釁報復，除實犯死罪外，餘俱擬絞監候。倘數年後此風稍息，奏明仍照舊例辦理。
                            家紅按:原書“下”作“上”。</content>
                        <content lang="en"/>
                        <content lang="fr"/>
                    </li>
                    <li id="36">
                        <content lang="ch">一、川省差役藉傳證起贓等事掃通之案，無論有無牌票，但經聚衆執持軍火器械，直入人家，虜掠牲畜資財，將為首及幫同動手之犯，均照捕役為盜例，擬斬立決。如有虜掠人口，燒毀房屋，並拒捕及殺傷人情事，加擬[註1]梟示。其擇肥而噬，教賊誣扳，因而掃通者，身雖不行，仍以為首論，擬斬立決，加擬[註2]梟示。同行未經動手者，無論事後曾否分贓，均擬斬監候，秋審入於情實。兵丁有犯，照差役一律擬斷。
                            家紅按1-2:原書“加擬”作“加以”。</content>
                        <content lang="en"/>
                        <content lang="fr"/>
                    </li>
                    <li id="37">
                        <content lang="ch">一、用藥及一切邪術迷拐幼小子女，如人藥並獲，即比照用藥迷人已經得財例，將起意為首，及下手用藥迷人，並迷拐為從已至二次，及首先傳授藥方之犯，均照強盜律，擬斬立決。其餘為從，均發新疆，給官兵為奴。其或藥已丟棄，無從起獲，必須供證確鑿，實係迷拐有據，方照此辦理。若藥未起獲，又無確鑿證據，仍照尋常誘拐例，分別知情、不知情科斷。</content>
                        <content lang="en"/>
                        <content lang="fr"/>
                    </li>
                    <li id="38">
                        <content lang="ch">一、捕役並防守礅卡或緝盜汛兵及營兵為盜，均照律擬斬立決。如捕役兵丁起意，為首斬決，梟示，為從仍擬斬決。其情節重大，非尋常行劫可比者，該督撫酌量分別梟示。失察之該管官，交部議處。該管官逼勒改供，或捏稱革役，該上司不能查出，一併交部議處。如捕役兵丁分贓通賊，及與巨盜交結往來，奉差承緝，走漏消息，及本非承緝，走漏消息，致令脱逃者，不分曾否得財，均照本犯一體治罪。知情故縱，照窩主知情存留例，分別治罪。若不知情，止係查緝不力，照不應重律科斷。至書差人等，臨時得贓賣放，亦照本犯一體治罪。</content>
                        <content lang="en"/>
                        <content lang="fr"/>
                    </li>
                    <li id="39">
                        <content lang="ch">一、廣東、廣西二省強劫盜犯，如有行劫後因贓不滿慾，復將事主人等捉回勒贖者，無論所糾人數多寡，及行劫次數，為首之犯擬斬立決，梟示，恭請王命，先行正法。其案内從犯，仍按強盜本律科斷。</content>
                        <content lang="en"/>
                        <content lang="fr"/>
                    </li>
                    <li id="40">
                        <content lang="ch">一、強盜案内有知而不首，或強逼為盜，臨時逃避，行劫後，分與贓物，以塞其口，與知強盜後，而分所盜之贓，數在一百兩以下者，俱照共謀為盜，臨時畏懼不行，事後分贓例，減一等，杖一百、徒三年。如所分贓至一百兩以上，按准竊盜為從律，遞加一等定擬；一百二十兩以上，仍照例發近邊充軍。</content>
                        <content lang="en"/>
                        <content lang="fr"/>
                    </li>
                    <li id="41">
                        <content lang="ch">一、凡強盜，除殺死人命、姦人妻女、燒人房屋，罪犯深重，及毆事主至折傷以上，首夥各犯俱不准自首外，其傷人首夥各盜，傷輕平復，如事未發而自首，及強盜行劫數家，止首一家者，均發遣新疆，給官兵為奴。係聞拿投首者，擬斬監候。未傷人之首夥各盜，及窩家盜線，事未發而自首者，杖一百、流三千里。聞拿投首者，實發雲貴、兩廣極邊煙瘴充軍，面刺“改遣”二字。以上各犯，如將所得之贓悉數投報，及到官後追賠給主者，方准以自首論。若贓未投報，亦未追賠給主，不得以自首論。遇有脱逃被獲新疆遣犯，及實發雲貴、兩廣人犯，均照例即行正法；流犯，仍加等調發。至放火燒人空房及田場積聚等物之強盜自首，依放火故燒本律擬流。若計所燒之物重於本罪者，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="42">
                        <content lang="ch">一、強盜首夥各犯，於事未發覺及五日以内，果能悔罪捕獲他盜及同伴，解官投首者，係傷人盜犯，於遣罪上減一等，擬杖一百、徒三年；未傷人盜犯，照律免罪。若在五日以外，或聞拿將他盜及同伴捕獲，解官投首者，係傷人盜犯，於斬罪上減一等，杖一百、流三千里；未傷人盜犯，杖一百、徒三年。至拿獲盜犯之眼線，如曾為夥盜悔罪，將同伴指獲，致被供出者，如在五日以外，照傷人首盜聞拿投首例，擬斬監候。若犯事之後五日以内，指獲同伴，旋被供出獲案，審明同夥，確有實據者，照強盜免死減等例，發遣新疆，給官兵為奴。若並無同夥確據，審係盜犯挾恨誣扳，即予免究。</content>
                        <content lang="en"/>
                        <content lang="fr"/>
                    </li>
                    <li id="43">
                        <content lang="ch">一、京城大、宛兩縣並五城所屬地方盜劫之案，一經審實，照律斬決，仍加梟示，於犯事地方懸竿示衆，以昭炯戒。俟數年後盜風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="44">
                        <content lang="ch">一、京城盜案，除徒手行強，當被拿獲，既未得財，又未傷人者，仍照舊例辦理外，如有持火執械，入室威嚇，擲物打人重情，雖未得財傷人，兇惡情形業經昭著，即將為首之犯擬絞監候，為從發雲貴、兩廣極邊煙瘴充軍。俟數年後盜風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="45">
                        <content lang="ch">一、盜劫之案，依強盜已行但得財者不分首從皆斬律，俱擬斬立決。把風接贓等犯，雖未分贓，亦係同惡相濟，照為首一律問擬，不得以情有可原，量為末減。倘地方官另設名目，曲意開脱，照諱盜例參處。</content>
                        <content lang="en"/>
                        <content lang="fr"/>
                    </li>
                    <li id="46">
                        <content lang="ch">一、粤東内河盜劫，除尋常行劫僅止一二次，夥衆不及四十人，並無拜會及別項重情，仍照例具題外，如行劫夥衆四十人以上，或不及四十人而有拜會結盟，拒傷事主，奪犯傷差，假冒職官，或行劫三次以上，或脱逃二三年後就獲各犯，應斬決者，均加梟示，恭請王命，先行正法。</content>
                        <content lang="en"/>
                        <content lang="fr"/>
                    </li>
                    <li id="47">
                        <content lang="ch">一、老瓜賊内傳授技藝，在家分贓者，照強盜窩主造意，身雖不行但分贓律，擬斬立決。其跟隨學習之人，雖未同行，俱發遣新疆，給官兵為奴。如無學習確證，僅止與賊往來熟識，照知情不首律，杖一百。</content>
                        <content lang="en"/>
                        <content lang="fr"/>
                    </li>
                    <li id="48">
                        <content lang="ch">一、洋盜案内被脅在船，為匪服役<inf>如搖櫓、寫帳等項，均以服役論</inf>，或事後被誘上船，及被脅雞姦，並未隨行上盜者，自行投首，照律免罪。如被拿獲，均杖一百、徒三年。年未及歲，仍照律收贖。<inf>如已經在盜所自行逃回，欲行投首，尚未到官，即被拿獲，仍同自首，免罪。若已經到家，並不到官呈首，旋被拿獲，不得同自首論。</inf></content>
                        <content lang="en"/>
                        <content lang="fr"/>
                    </li>
                    <li id="49">
                        <content lang="ch">一、洋盜案内接贓瞭望之犯，照首盜一例斬梟，不得以被脅及情有可原聲請。如投回自首，照強盜自首例分別定擬。此外實在情有可原，如十五歲以下被人誘脅，隨行上盜，仍照本例問擬。</content>
                        <content lang="en"/>
                        <content lang="fr"/>
                    </li>
                </lu>
            </men>
            
            <men id="27">
                <title lang="ch">Xinglü san zeidao zhong zhiyi 刑律三賊盜中之一</title>
                <title lang="en"></title>
                <title lang="fr"></title>
                <lu id="267">
                    <title lang="ch">Jieqiu 劫囚</title>
                    <title lang="en"/>
                    <title lang="fr"/>
                    <content lang="ch">凡劫囚者，皆<inf>不分首從</inf>斬。<inf>監候。但劫即坐，不須得囚。</inf>若私竊放囚人逃走者，與囚同罪；至死者，減一等。<inf>雖有服親屬，與常人同。</inf>竊而未得囚者，減<inf>囚</inf>二等。因而傷人者，絞<inf>監候</inf>；殺人者，斬。<inf>監候。雖殺傷被竊之囚，亦坐前罪，不問得囚與未得囚。</inf>為從各減一等。<inf>承竊囚與竊而未得二項。</inf>若官司差人追徵錢糧，勾攝公事，及捕獲罪人，聚衆中途打奪者，<inf>首</inf>杖一百、流三千里；因而傷差人者，絞<inf>監候</inf>。殺人及聚至十人<inf>九人而下，止依前聚衆科斷</inf>，為首者斬<inf>監候</inf>；下手致命者，絞<inf>監候</inf>。為從各減一等。其率領家人、隨從打奪者，止坐尊長。若家人亦曾傷人者，仍以凡人首從論。<inf>家長坐斬，為從坐流。不言殺人者，舉輕以該重也。○其不於中途而在家打奪者，若打奪之人原非所勾捕之人，依威力於私家拷打律。主使人毆者，依主使律。若原係所勾捕之人自行毆打，在有罪者，依罪人拒捕律；無罪者，依拒毆追攝人律。按：此律註本於《瑣言》。</inf>
                    </content>
                    <li id="1">
                        <content lang="ch">一、糾衆行劫在獄罪囚，如有持械拒殺官弁者，將為首及為從殺官之犯，依謀反大逆律，凌遲處死，親屬緣坐。下手幫毆有傷之人，擬斬，梟示。隨同餘犯，俱擬斬立決。若拒傷官弁及殺死役卒者，為首並預謀助毆之夥犯俱擬斬立決，梟示。其止傷役卒者，將為首及幫毆有傷之夥犯，俱擬斬立決。隨同助勢，雖未傷人，亦擬斬候，秋審時入於情實。若並未傷人，將起意劫獄之首犯擬斬立決，為從者俱擬斬監候，秋審時入於情實。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、官司差人捕獲罪人，有聚衆中途打奪，毆差致死，為首者，不論曾否下手，擬斬立決；為從下手致命，傷重致死者，絞決。幫毆有傷者，不論他物、金刃，擬絞監候。隨同拒捕，未經毆人成傷之犯，改發極邊足四千里充軍。其傷差未至死者，首犯仍照律擬絞監候。但經聚衆奪犯，雖未傷人，首犯亦照因而傷人律，從重擬絞；為從之犯，仍照律坐罪。若數年後此風稍息，請旨仍復舊律遵行。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、官司差人捕獲罪人，有僅止一二人中途打奪者，無論有無傷差，為首者均杖一百、流三千里，為從者減一等。若毆差至死，即照聚衆打奪殺人本律，分別治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡官司勾攝罪人，已在該犯家拿獲，如有為首糾謀，聚至三人以上，持械打奪傷差者，即照中途奪犯例，分別殺傷治罪。若並未糾約聚衆，實係一時爭鬪拒毆，致有殺傷，仍照各本律定擬。其非本案罪犯，及非所勾捕之人，無論在途、在家，俱以凡鬪論。差人藉端滋擾，照例從重治罪，地方官交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、官司差人捕獲罪人，如有尊長率領卑幼，及家長率領奴僕、雇工，毆差奪犯，並殺死差役一命案内，隨從之卑幼、奴僕、雇工曾經殺傷人者，照律依為從擬杖一百、流三千里；在場助勢，並未傷人者，杖一百、徒三年。若殺死差役非一家二命，及二命以上案内，為從下手致死之卑幼、奴僕、雇工俱擬絞監候，幫毆傷輕者杖一百、流三千里；在場助勢，並未傷人者，杖一百、徒三年。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="268">
                    <title lang="ch">Baizhou qiangduo 白晝搶奪<inf>人少而無兇器，搶奪也。人多而有兇器，強劫也。按：此註本於《箋釋》，原在律文首句“搶奪”下，雍正三年移改。</inf></title>
                    <title lang="en"/>
                    <title lang="fr"/>
                    <content lang="ch">凡白晝搶奪人財物者，<inf>不計贓</inf>杖一百、徒三年。計贓<inf>併贓論</inf>重者，加竊盜罪二等。<inf>罪止杖一百、流三千里。</inf>傷人者，<inf>首</inf>斬<inf>監候</inf>。為從各減<inf>為首</inf>一等。並於右小臂膊上刺“搶奪”二字。○若因失火及行船遭風著淺，而乘時搶奪人財物，及拆毀船隻者，罪亦如之。<inf>亦如搶奪科罪。</inf>○其本與人鬪毆，或勾捕罪人，因而竊取財物者，計贓准竊盜論；因而奪去者，加二等，罪止杖一百、流三千里，並免刺。若<inf>竊奪</inf>有殺傷者，各從故鬪論。<inf>其人不敢與爭而殺之曰故，與爭而殺之曰鬪。</inf>
                    </content>
                    <li id="1">
                        <content lang="ch">一、凡問白晝搶奪，要先明事犯根由，然後揆情剖決。在白晝為搶奪，在夜間為竊盜。在途截搶者，雖昏夜仍問搶奪，止去“白晝”二字。若搶奪不得財，及所奪之物即還事主，俱問不應。如搶割田禾，依搶奪科之。探知竊盜人財，而於中途搶去，准竊盜論，係強盜贓，止問不應。若見分而奪，問盜後分贓。其親屬無搶奪之文，比依恐嚇科斷。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡總甲、快手應捕人等，指以巡捕勾攝為由，毆打平人，搶奪財物者，除實犯死罪外，犯該徒罪以上，不分人多人少，若初犯一次，發邊遠充軍；再犯，發原搶奪地方，枷號兩個月，照前發遣。里老、鄰佑知而不舉，所在官司縱容不問者，各治以罪。<inf>里老、鄰佑，依同行知有謀害而不救阻律，杖一百；官司，照故出人罪律科斷。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡白晝搶奪，三犯者，擬絞立決。如不及三犯，照所犯之罪發落。若因搶奪問擬軍流徒罪，在配、在逃復犯搶奪，無論糾搶、夥搶、獨搶，曾否得免併計。如本係雲貴、兩廣極邊煙瘴人犯，有犯即發新疆，酌撥種地當差。其餘原犯軍流徒罪，復搶一二次者，實發雲貴、兩廣極邊煙瘴充軍；三次以上，發新疆，酌撥種地當差。其搶奪問擬軍流徒罪，釋回後，復犯搶奪一二次，贓未滿貫者，發往極邊足四千里充軍；三次以上，實發雲貴、兩廣極邊煙瘴充軍；五次以上，發新疆，酌撥種地當差。如搶奪初犯五次以上，實發雲貴、兩廣極邊煙瘴充軍；八次以上，發新疆，酌撥種地當差。若按次各不及前數者，均依本律辦理。倘為首贓至一百二十兩以上，仍照例擬絞監候。至搶竊同時並發之案，除搶多竊少，不得以竊作搶併擬，仍各從其重者論外，如竊多搶少，即應將搶奪併計，照糾竊次數科罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、苗人聚衆至百人以上，燒村、劫殺、搶虜婦女，拿獲訊明，將造意首惡之人即在犯事地方斬決，梟示。其為從内如係下手殺人、放火、搶虜婦女者，俱擬斬立決。若止附和隨行，在場助勢，照紅苗聚衆例，枷號三個月。臨時脅從者，枷號一個月。至尋常盜劫搶奪，仍照内地搶奪例完結。其有虜掠婦女勒贖，尚未姦污者，仍照苗人伏草捉人勒贖例定擬。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡白晝搶奪殺人者，擬斬立決。為從幫毆，如刃傷及手足、他物至折傷以上者，俱擬絞監候。傷非金刃，又非折傷者，發雲貴、兩廣極邊煙瘴充軍。未經幫毆成傷者，發極邊足四千里充軍。其傷人未死，如刃傷及折傷以上者，首犯仍照本律擬斬監候，為從改發邊遠充軍。傷非金刃，傷輕平復之首犯，改發極邊煙瘴充軍。<inf>年在五十以上，刃傷及折傷為從，仍照原例發近邊充軍。傷非金刃，傷輕平復，為首發邊遠充軍。</inf>拒捕未經成傷之首犯，發近邊充軍；為從，各杖一百、徒三年。俱照本例刺字。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、白晝搶奪人財物，除贓在七十兩以下者，仍依律擬以滿徒外，其贓至八十兩以上，即按律遞加竊盜罪二等，罪止杖一百、流三千里。一百二十兩以上者，仍照盜竊滿貫律，擬以絞監候。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡大江洋海出哨官弁兵丁，如遇商船遭風，尚未覆溺，及著淺不致覆溺，不為救護，反搶取財物，拆毀船隻者，照江洋大盜例，不分首從，斬決，梟示。如遭風覆溺，人尚未死，不速救援，止顧撈搶財物，以致商民淹斃者，為首照搶奪殺人律，斬立決；為從照搶奪傷人律，斬監候。如見船覆溺，搶取貨物傷人，未致斃命，如刃傷及折傷以上者，斬監候。傷非金刃，傷輕平復者，改發極邊煙瘴充軍。年在五十以上，發邊遠充軍。未傷人者，為首照搶奪律加一等，杖一百、流二千里，為從杖一百、徒三年。贓逾貫者，絞監候。如有兇惡之徒，明知事犯重罪，在外洋無人處所，故將商人全殺滅口，圖絶告發者，但係同謀，均照強盜殺人律，斬決，梟示。如見船覆溺，並未搶取貨物，但阻撓不救，以至商民淹斃者，為首照故殺律斬監候，為從照知人謀害不即救護律杖一百。官弁題參革職，兵丁革除名糧，均折責發落。如淹死人命在先，弁兵見有漂失無主船貨，撈搶入己者，照得遺失官物，坐贓論罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、大江洋海出哨兵弁，乘危撈搶之案，所搶財物，照追給主。如不足數，將首犯家産變賠，無主贓物入官。其在船將備，如同謀搶奪，雖兵丁為首，該弁亦照為首例治罪。其不同謀而分贓者，以為從論。若實係不能約束，並無同謀分贓情弊，照鈐束不嚴例議處。以上弁兵，除應斬決及梟示者不准自首外，其應斬候、絞候者，若事未發覺而自首，杖一百、徒三年；軍流以下，概准寛免。如係聞拿投首，應斬候、絞候者，杖一百、流三千里；軍罪以下，減二等發落，仍追贓給主。如有誤坐同船，並未分贓之人，能據實首報，除免罪外，仍酌量給賞。其哨船未出口之前，取同船兵丁不致搶物為匪連名甘結，令在船將弁加結，申送該管上司存案。巡哨回日，仍取同船兵丁甘結，轉送該管上司。其上司如不係同船，失於覺察，或通同庇匿，及地方州縣，若據難民呈報，不即查明轉詳，反行抑諱，及道府不行察報，督撫、提鎮不行查參者，均照例議處。再，營汛弁兵如能竭力救護失風人船，不私取絲毫貨物者，該管官據實申報督撫、提鎮，按次記功，照例議敘。倘弁兵因救援商人或致受傷被溺，詳報督撫，查明優恤。</content>
                        <content lang="en"/>
                        <content lang="fr"/>
                    </li>
                    
                    <li id="9">
                        <content lang="ch">一、凡邊海居民以及採捕各船戶，如有乘危搶奪，但經得財，並未傷人者，均照搶奪本律加一等，杖一百、流二千里；為從，各杖一百、徒三年。若搶取貨物，拆毀船隻，致商民淹斃，或傷人未致斃命者，俱照前例分別治罪。有能救援商船，不取財物者，該督撫亦酌量給賞。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、江南通州、崇明、昭文沙民夥衆爭地，除不持器械爭奪，及聚衆不及四五十人者，照侵占他人田宅律科斷。如係執持器械，及聚衆四五十人，有抗官重情者，照光棍例，為首者擬斬立決，為從者擬絞監候。逼勒同行之人，各杖一百。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、直省不法之徒，如乘地方歉收，夥衆搶奪，擾害善良，挾制官長，或因賑貸稍遲，搶奪村市，喧鬧公堂，及懷挾私憤，糾衆罷市辱官者，俱照光棍例治罪。若該地方官營私怠玩，激成事端，及弁兵不實力緝拿，一併嚴參議處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、搶奪、竊盜殺人之案，如數人共殺一人，無論金刃、他物、手足，以致命重傷者為首，在場助力，或致命而非重傷，或重傷而非致命者，以為從論。如俱係致命重傷，以金刃者為首，手足、他物為從。如俱係金刃，及俱係他物、手足致命重傷，無可區別者，有主使，以主使者為首，下手者為從；無主使，以先下手者為首，後下手者為從。其同案搶竊，不知拒捕情事者，仍各照搶奪竊盜本律首從論。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡臺灣盜劫之案，罪應斬決者，照江洋大盜例斬決，梟示。他如聚衆散箚豎旌，妄布邪言，書寫張帖，煽惑人心，搶奪殺人放火，光棍搶奪路行婦女，強姦致死，劫囚越獄，與番人彼此讎忿，聚衆搶奪殺人等案内，造意為首，罪應立決者，均照黔楚兩省例，斬決，梟示。正法後，即傳首原犯地方示衆。其附合為從之犯，不得援引此例，仍於各審案後附疏聲明。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、饑民爬搶，除糾夥執持軍器刀械，威嚇按捺事主，搜劫多贓者，仍照強盜本律科斷外，如有聚衆十人以上，至數十人，執持木棍等項，爬搶糧食，並無攫取別贓者，為首擬斬監候，為從發新疆，給官兵為奴。如十人以下，持械爬搶者，為首發新疆，給官兵為奴，為從減一等。其徒手並未持械者，仍照搶奪本律科斷。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、搶奪之案，如結夥騎馬持械，並聚至十人以上，倚強肆掠，兇暴衆著者，無論白晝昏夜，及在途在野、江河湖港，均照強盜律，不分首從，擬斬。被脅同行者，發遣新疆，給官兵為奴。聚衆不及十人，而數在三人以上，但經持械威嚇，及捆縛按捺，並傷事主者，為首及在場動手之犯，亦照強盜律擬斬立決；為從在場並未動手者，均發遣新疆，給官兵為奴。結夥僅止二人，但有持械威嚇事主情事，及雖未持械，而結夥已至十人以上者，首犯實發雲貴、兩廣極邊煙瘴充軍，從犯杖一百、流三千里。結夥不及十人，俱係徒手搶奪者，首犯杖一百、流三千里，從犯杖一百、徒三年。數在三人以下者，仍照搶奪各本律例定擬。至回民結夥搶奪，及四川等省匪徒搶奪，例有專條者，仍與此例相比，從其重者論。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、新疆地方兵丁跟役，如有白晝搶奪殺人，及為強盜等事，該辦事大臣審實，一面奏聞，一面即行正法。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡回民搶奪結夥在三人以上，不分首從，俱實發雲貴、兩廣極邊煙瘴充軍。如有脱逃被獲，改發新疆，給官兵為奴，仍迴避回疆附近地方。如數在二人以下，審有糾謀持械逞強情形者，亦照前擬軍。若止一時乘間徒手攫取，尚無逞兇情状者，仍照搶奪本律擬徒。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、凡因失火而乘機搶奪，除有殺傷及計贓重者，仍照定例問擬外，其但經得財，罪應擬以杖徒者，俱照本律加一等治罪，將為首之犯杖一百、流二千里，為從者杖一百、徒三年，均於面上刺“搶奪”二字。[註]
                            家紅按:原書“二字”僅作“字”。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、凡黔、楚兩省相接紅苗，彼此讎忿，聚衆搶奪者，照搶奪律治罪。人數不及五十名，傷人為首者，枷號兩個月，為從者一個月。殺人者，斬監候，下手者枷號三個月，為從者四十日。聚至五十人者，雖不殺人，為首者亦斬監候，為從者枷號五十日。殺人者，斬決，下手之人絞監候，為從者各枷號兩個月。聚至百人者，雖不殺人，為首者斬決，為從者各枷號兩個月。殺人者，斬決，梟示，下手之人俱斬監候，為從者各枷號三個月。所搶人畜、財物，追還給主。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、凡苗人犯搶奪，該管土官約束不嚴，俱交部議。若至百人以上，土司府州革職，百戶寨長罷職役，滿杖。知情故縱者，革職，枷號一個月。俱不准折贖。若教令指使，或通同圖利者，照為首例治罪。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、搶竊拒傷事主，傷輕平復之案，如兩人同場拒傷一人，一係他物，一係金刃，無論先後下手，以金刃傷者為首。如金刃傷輕，他物傷重，而未至折傷者，仍以金刃傷者為首。如一係刃傷，一係他物折傷，刃傷重，以刃傷為首；折傷重，以折傷為首。刃傷與折傷俱重，無可區別者，以先下手者為首。若俱係金刃，或俱係他物，以致命重傷為首。如俱係致命重傷，或俱係他物折傷，亦以先下手者為首。若兩人共拒一人，係各自拒傷，並不同場者，即各科各罪，各以為首論。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、奉天地方匪徒糾夥搶奪，不論人數多寡，曾否傷人，但有一人執持鳥鎗搶奪者，不分首從，照響馬強盜例，擬斬立決，梟示。其執持尋常器械搶奪者，分別是否十人及三人以上，並有無倚強肆掠情形，按照搶奪本例科斷。結夥不及三人，但有持械威嚇事主情事，除實犯死罪外，餘俱不分首從，發雲貴、兩廣極邊煙瘴充軍，面刺“搶奪”二字。若僅止一二人乘便攫取財物，並無持械威嚇事主情事，仍照搶奪本律問擬。倘數年後此風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、川省匪徒並河南、安徽、湖北等三省交界地方，及山東之兗州、沂州、曹州三府，江蘇之淮安、徐州、海州三府州，如有紅胡子、白撞手、拽刀手等名目，在於場市人煙湊集之所，横行搶劫，糾夥不及五人者，不分首從，俱改發伊犁，分給該處察哈爾及駐防滿洲官兵為奴。但傷人者，如刃傷及折傷以上，擬斬監候。傷非金刃，傷輕平復，擬絞監候。有拒捕殺人者，將為首殺人之犯擬斬立決，為從幫毆刃傷，及折傷以上者，擬斬監候。傷非金刃，又非折傷者，擬絞監候。未經幫毆成傷者，發往伊犁為奴。如糾夥五人以上，無論曾否得財，為首照光棍例擬斬立決，為從同搶者俱擬絞監候。若拒捕奪犯，殺傷兵役，並事主及在場之人者，審明首犯，即行正法，梟示；<inf>按：搶奪條内忽添入奪犯一層，何也？</inf>在場加功及助勢者，俱擬絞立決。同謀搶奪，而拒捕奪犯之時，並未在場者，仍照光棍為從本例，擬絞監候。以上各匪犯父兄、牌甲，俱依盜案例，查明是否知情分贓，或止失於覺察，分別懲處。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、川省匪徒並河南、安徽、湖北等三省交界地方，及山東之兗州、沂州、曹州三府，江蘇之淮安、徐州、海州三府州，如有紅胡子、白撞手、拽刀手等名目，在野攔搶，未經傷人之案，除實犯死罪外，數止二三人者，犯該徒罪以上，不分首從，俱發雲貴、兩廣極邊煙瘴地方充軍。如四人以上至九人者，不分首從，俱改發伊犁，分給該處察哈爾及駐防滿洲官兵為奴。但傷人者，如刃傷及折傷以上，擬斬監候。傷非金刃，傷輕平復，擬絞監候。有拒捕殺人者，將為首殺人之犯擬斬立決，為從幫毆刃傷及折傷以上者，擬斬監候。傷非金刃，又非折傷者，擬絞監候。未經幫毆成傷者，發往伊犁為奴。若數至十人以上，無論傷人與否，為首擬斬立決，為從擬絞監候；被脅同行者，發烏魯木齊給官兵為奴。倘有殺人奪犯傷差等事，有一於此，即將為首之犯正法，梟示。在場加功及助勢者，俱擬絞立決。同謀搶奪，而拒捕奪犯之時並未在場者，擬絞監候。以上各匪犯父兄、牌甲，俱依盜案例，查明是否知情分贓，或止失於覺察，分別懲處。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡湖北省匪徒搶奪之案，除實係尋常搶奪，仍照定例辦理外，如聚衆至十人以上，及雖不滿十人，但有執持器械，入室嚇禁事主，搜劫財物情事，無論是否白晝昏夜，悉照強盜本律本例，分別法所難宥、情有可原定擬。如在江河湖港，亦無論是否白晝昏夜，事主行船泊船，悉照沿江濱海行劫之例，分別定擬。俟數年後該省盜風稍息，仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、搶奪洋藥，仍照搶奪本律例科斷。如係漏税之物，於本罪上酌減一等。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、事主聞警逃避，乘間搶奪無人看守空室財物，如僅止一二人，並未持械者，照搶奪律問擬。若夥衆三人以上，持械者，照搶奪律加等問擬。倘事主及雇工人等往捕，護贓護夥，持械格鬪，有殺傷者，照強盜律治罪。鄰佑人等往捕，有拒捕者，照搶奪拒捕，分別殺傷科斷。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="28">
                <title lang="ch">Xinglü si zeidao zhong zhier 刑律四賊盜中之二</title> 
                <title lang="en"></title>
                <title lang="fr"></title>
                <lu id="269">
                    <title lang="ch">Qiedao 竊盜</title>
                    <title lang="en"/>
                    <title lang="fr"/>
                    <content lang="ch">凡竊盜已行而不得財，笞五十，免刺。但得財<inf>不論分贓、不分贓</inf>，以一主為重，併贓論罪；為從者，各<inf>指上得財、不得財言</inf>減一等。<inf>以一主為重，謂如盜得二家財物，從一家贓多者科罪。併贓論，謂如十人共盜得一家財物，計贓四十兩，雖各分得四兩，通算作一處，其十人各得四十兩之罪。造意者為首，該杖一百，餘人為從，各減一等，止杖九十之類。餘條准此。</inf>初犯，並於右小臂膊上刺“竊盜”二字；再犯，刺左小臂膊；三犯者，絞<inf>監候</inf>，以曾經刺字為坐。○掏摸者，罪同。一兩以下，杖六十。一兩以上至一十兩，杖七十。二十兩，杖八十。三十兩，杖九十。四十兩，杖一百。五十兩，杖六十、徒一年。六十兩，杖七十、徒一年半。七十兩，杖八十、徒二年。八十兩，杖九十、徒二年半。九十兩，杖一百、徒三年。一百兩，杖一百、流二千里。一百一十兩，杖一百、流二千五百里。一百二十兩，杖一百、流三千里。一百二十兩以上，絞<inf>監候</inf>。○三犯，不論贓數，絞<inf>監候</inf>。
                    </content>
                    <li id="1">
                        <content lang="ch">一、竊盜、搶奪、掏摸等犯，事犯到官，應將從前犯案次數併計科罪。若遇恩赦，其從前所犯原案，咸予赦除，免其併計，並免刺字。有犯，仍以初犯論。如得免併計之後，再行犯竊，復遇恩赦後，犯案到官，審係再犯、三犯，俱按照初次恩赦後所犯次數併計，照律科罪。若遇清理庶獄恩旨，免罪不免刺者，仍行併計，按照從前次數定擬。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、竊盜恭遇恩詔，得免併計後，三犯擬流，復遇恩赦，累減釋放。如再犯竊，仍以三犯科斷。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、五城、兩縣及五營内務府捕役拿獲竊賊者，俱限即日禀報本管官。如晩間拿獲，限次早禀報該管官，訊明被竊情由，將事主年貌、姓名、住址及所失贓物詳記檔案，即令事主回家，不必一同解送該管上司衙門。如贓物現獲，即出示令事主認領。倘不法捕役，違限不行呈報，任意勒索事主，許事主赴都察院呈告，將捕役照恐嚇取財例治罪。其該管官有失於覺察，及任意縱容者，交部分別議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡旗人及旗下家奴肆行偸竊，犯罪至發遣以上者，將失察旗人為竊之該管官，及失察家奴為竊之家主，俱照旗人為盜例，交部分別議處。若能於事未發覺之前，自行查出送部治罪者，免議。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、直省州縣拿獲竊盜，到案取具確供，計贓在五十兩以上者，即同捕官帶同捕役搜驗，原贓給主收領。如贓在四十兩以下，捕官帶同捕役前往搜驗。如州縣捕官聽捕役私自搜贓，以致中飽者，除捕役與盜竊同科外，將該州縣捕官照失察捕役為盜例議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、拿獲竊盜，承審官即行嚴訊。除贓至滿貫，及三犯計贓五十兩以上，律應擬絞者，俱即歸犯事地方完結外，若審出多案，應照積匪猾賊例擬遣者，其供出鄰省、鄰邑之案，承審官即行備文專差關查。若贓證俱屬相符，毫無疑義，即令拿獲地方迅速辦結，毋庸將人犯再行關解別境。倘或贓供不符，首從各別，必應質訊，或鄰境拿獲人衆，勢須移少就多者，承審官即將必應移解質審緣由，詳明各該上司，僉差妥役，將犯移解鄰邑，從重歸結。如有借端推諉，及刪減案情，希圖就事完結者，即將原審之州縣官分別參處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡外國進貢使臣到京之時，即令該地方官兵在各館門首嚴加巡查。如遇有偸竊外使人犯，一經拿獲，除贓重者仍照律辦理外，其罪應杖刺者，加枷號一個月，枷滿之日，照例發落。如外使報竊，而賊犯無獲，將巡查之兵役杖一百，該地方官交部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、朝鮮使臣來京，其隨帶貨物、銀兩遇有偸竊，將該管地方官及護送官均照餉鞘被失例，嚴加議處。所失銀物，著落地方官並統轄專管之各上司，按股賠還。仍緝拿偸竊之人，照行竊餉鞘例，計贓從重科斷，追贓入官。如來使人等有藉詞妄報，滋生事端情弊，由禮部行知該國王，一體治罪。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、各省營鎮責成將備，督率兵弁，偵緝賊匪，其緝獲之賊，送縣審究。如賊犯到縣，狡供翻異，許會同原獲營員質審。如係良民被誣，並無贓證，兵丁、營員照例分別議處治罪。若地方官果能將捕役豢縱之處審查究擬，免其失察處分，仍將獲賊之弁兵，計贓案多寡，分別獎勵。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、竊盜再犯計贓，罪應杖六十者，加枷號二十日；杖七十者，加枷號二十五日；杖八十者，加枷號三十日；杖九十者，加枷號三十五日；杖一百者，加枷號四十日，俱交保管束。倘不加禁約，致復行為竊，除原保係父兄、子弟人等，仍分別知情、分贓究擬外，其餘俱按賊人所犯，罪應杖笞者，將原保笞四十；徒罪以上者，原保杖八十。知情故縱者，比照窩主不行又不分贓為從論科罪，免刺；受財者，以枉法從重論。至行在拿獲竊盜，罪應杖笞者，枷號一個月，滿日杖一百；徒罪以上，仍照本律定擬。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、回民行竊，除贓數滿貫，罪無可加，及無夥衆持械情状者，均照律辦理外，其結夥三人以上，但有一人執持器械，無論繩鞭、小刀、棍棒，俱不分首從，不計贓數、次數，改發雲貴、兩廣極邊煙瘴充軍。若結夥雖在三人以上，而俱徒手行竊者，於軍罪上減一等，杖一百、徒三年。結夥十人以上，雖無執持器械，而但行竊者，仍照三人以上執持器械之例擬軍。如行竊未得財，各於軍徒罪上減一等問擬。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、姦匪夥衆丟包誆取財物，照白晝搶奪人財物律治罪，刺字。贓至一百二十兩以上，擬絞監候。如有拒捕殺傷人者，亦照賊犯搶竊之例，將地方官扣限查參。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、竊盜三犯，除贓至五十兩以上，照律擬絞外，其五十兩以下至三十兩者，改發雲貴[註]、兩廣極邊煙瘴充軍。三十兩以下，至十兩以上者，改發邊遠充軍。如銀不及十兩、錢不及十千者，俱杖一百、流三千里。
                            家紅按:原書“雲貴”作“雲南”。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、竊盜三犯，應按其第三犯竊贓多寡，照定例分別軍流遣絞，毋得將從前初犯、再犯業已治罪之贓通算，以致罪有重科。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、積匪猾賊為害地方，審實，不論曾否刺字，改發雲貴、兩廣極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、竊盜於得免併計之後，因竊問擬軍流徒罪，在配釋回，復行犯竊，如止一二次，同時並發者，按照得免併計後犯竊到官次數，分別初犯、再犯、三犯科罪。若不知悛改，連竊三次以上，同時併發者，照積匪猾賊例定擬。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、未經得免併計之犯，因竊問擬軍流徒罪，在配釋回，不知悛改，如為首糾夥疊竊至四次，或雖未糾夥，而被糾疊竊及獨竊至六次者，並初犯、再犯之賊，為首糾竊至六次，或未糾夥，而被糾疊竊及獨竊至八次者，均照積匪猾賊例擬軍。其未經得免併計之犯，因竊問擬軍流徒罪，在配釋回，為首糾竊三次，或被糾疊竊及獨竊四次，並初犯、再犯之賊，為首糾竊四次，或被糾疊竊及獨竊六次，同時並發者，均照積匪猾賊例，量減一等，擬以滿徒。其三犯及計贓重者，仍按各本例，從其重者論。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、賊匪偸竊衙署服物，除罪應擬絞，依律定擬外，其餘不論初犯、再犯，及贓數多寡，俱改發雲貴、兩廣極邊煙瘴地方充軍。若已行而未得財者，照盜倉庫錢糧未得財例，杖一百、徒三年，仍分別首從問擬。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、兩廣、兩湖及雲貴等省，凡有匪徒明知竊情，並不幫同鳴官，反表里為姦，逼令事主出錢贖贓，俾賊匪獲利，以至肆無忌憚，深為民害者，照為賊探聽事主消息，通線引路者，照強盜窩主不行又不分贓杖流律，減一等，杖一百、徒三年。如有貪圖分肥，但經得贓者，不論多寡，即照強盜窩主律，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、凡店家、船戶、脚夫、車夫有行竊商民，及糾合匪類，竊贓朋分者，除分別首從計贓，照常人科斷外，仍照捕役行竊例，各加枷號兩個月。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、竊盜逃走，事主倉皇追捕，失足身死，及失財窘迫，因而自盡者，除拒捕傷人，及贓銀數多，並積匪三犯等項，罪在滿徒以上，仍照律例從重治罪外，如贓少罪輕，不至滿徒者，將賊犯照因姦釀命例，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、凡旗人初次犯竊，即銷除旗檔。除犯該徒罪以上者，即照民人一體刺字發配外，如罪止笞杖者，照律科罪，免其刺字。後再行竊，依民人以初犯論。其有情同積匪，及贓逾滿貫者，該犯子孫一併銷除旗檔，各令為民。除滿貫之案於題本内聲明外，餘俱按季彙題。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、竊贓數多，罪應滿流者，改發附近充軍。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、凡竊盜，同居父兄、伯叔與弟知情而又分贓者，照本犯之罪減二等。雖經得財，而實係不知情者，減三等。父兄不能禁約子弟為竊盜者，笞四十。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡現任官員奉差出使，赴任赴省，及接送眷屬，乘坐船隻，住宿公館，被竊財物，除贓逾滿貫，仍依例定擬外，其餘各計贓照尋常竊盜例加一等，分別首從治罪。若寓居里巷民房，及租賃寺觀、店鋪，與齊民雜處，賊匪無從辨識，乘間偸竊者，仍依尋常竊盜例辦理。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、凡捕役、兵丁、地保等項在官人役，有稽查緝捕之責者，除為匪及窩匪本罪應擬斬絞、外遣，各照本律本例定擬外，如自行犯竊罪，應軍流徒杖，無論首從，各加枷號兩個月，兵丁仍插箭遊營。若勾通、豢養竊賊及搶劫各匪，坐地分贓，或受賄包庇窩家者，俱實發雲貴、兩廣極邊煙瘴充軍。倘地方員弁平時不行稽查，或知風查拿，有意開脱，不加嚴究，止以借端責革，照不實力奉行稽查盜賊例，交部議處。至別項在官人役，尚無緝捕稽查之責者，如串通窩頓竊匪，貽害地方，亦各於應得本罪上，加一等治罪。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、隨駕官員之跟役，無論奴僕、雇工，如有偸盜馬匹、器械逃回者，擬絞監候。其不曾偸盜馬匹、器械逃回之跟役，係奴僕，訊問伊主情願領回者，鞭一百，刺字，給主領回；不願領回者，發各省駐防，給官員、兵丁為奴。若係雇工，其所雇係旗下家奴，枷號三個月，鞭一百，刺字，交還本主；如所雇係民人，刺字，解回原籍，杖一百、徒三年。仍向各犯家屬及中保人等，追出原雇價値，給還原主。至在逃跟役，令各該關津嚴行查拿。如失察過關，將該汛官兵照失察逃人例，加等治罪。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、直隸省尋常竊盜，除計贓計次罪應遣軍流徒，並初犯行竊不及四次，再犯不及三次，罪止杖枷，訊無結夥攜帶兇器刀械者，仍各依本律例問擬外，如初犯、再犯糾夥四名以下，並帶器械者，各於所犯本罪上加枷號一個月。如初犯行竊四次以上，再犯三次以上，結夥已有四名，並持有兇器刀械，計贓罪止杖枷者，於責刺後，加繫帶鐵桿一枝，以四十斤為度，定限一年釋放。如初犯繫帶鐵桿，限滿釋放後，再行犯竊，計贓罪止杖枷者，仍繫帶鐵桿一年釋放。若搶竊犯案擬徒，於到配折責後，鎖帶鐵桿徒限届滿，開釋遞籍。如在配脱逃被獲，訊無行兇為匪，仍發原配，從新拘役，鎖帶鐵桿。其因搶竊擬徒，限滿釋回後，復行犯竊，罪止杖枷者，無論次數，有無結夥攜械，於責刺後，繫帶鐵桿二年釋放。倘不悛改，滋生事端，再繫一年釋放。此後盜風稍息，該督察看情形奏明，仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、山東省竊賊如有攜帶鐵鎗、流星、刀劍等物，及倚衆疊竊，並兇横拒捕傷人，本罪止於枷杖者，酌加鎖帶鐵桿、石墩一二年。如能悔罪自新，或有親族、鄉鄰保領者，地方官查實，隨時釋放，仍令州該縣報明院司察考。至安徽省罪止枷杖，情節較重之竊盜，亦照此例加繫鐵桿。倘數年後此風稍息，奏明仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch"> 一、湖南、湖北兩省搶竊及興販私鹽各犯，並福建、廣東二省搶竊匪徒，除罪應軍流以上者，仍按本律本例定擬外，如罪應擬徒之犯，應刺字者，先行刺字，毋庸解配，在籍鎖帶鐵桿、石墩五年<inf>湖南、湖北、閩省各犯，罪應擬杖者，亦鎖帶鐵桿、石墩三年。廣東省擬杖以下人犯，毋庸鎖帶</inf>，限滿開釋，分別杖責。如湖南、湖北、閩省各犯釋放後，復行犯案，並廣東省搶竊匪徒釋後復犯，罪止擬徒者，即於鎖帶鐵桿、石墩年限上遞加二年。若犯案三次者，即按例從重問擬。至雲南省糾竊不及四次，罪止枷杖之犯，亦於本地方繫帶鐵桿一年，限滿開釋，分別枷責，交保管束。如不知悛改，再繫一年。倘始終怙惡不悛，即照棍徒擾害例，分別嚴辦。該州縣每辦一案，即録敘全案供招，報明督撫臬司，按[註]季彙册咨部。如同案人犯有問軍流以上者，仍專案分別題咨，均於限滿開釋時，報部查核。若該州縣任聽書役舞弊朦混，妄及無辜，從嚴參究。俟數年後此風稍息，仍照舊例辦理。
                            家紅按:原書“按”作“案”。</content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、四川、陝西及甘省附近，川境鞏昌府屬之洮州、岷州、西和，並秦州、階州及所屬秦安、清水、徽縣、禮縣、兩當、文縣、成縣、三岔、白馬關各廳州縣匪徒，攜帶刀械綹竊之案，如結夥三人以上，綹竊贓輕，及結夥不及三人，而訊係再犯，帶有刀械，按竊盜本例應擬徒罪者，枷號三個月，滿日責四十板，繫帶鐵桿、石墩三年。應擬杖罪者，枷號兩個月，滿日責四十板，繫帶鐵桿、石墩二年。其並未竊物分贓，而隨行服役，及帶刀到處遊蕩者，枷號一個月，滿日責四十板，繫帶鐵桿、石墩一年，釋放時，仍照例分別刺字、免刺。如不知悛改，復敢帶桿滋擾，或毀桿潛逃，持以逞兇拒捕，除實犯死罪外，其餘罪應軍流者，均於本罪上加一等，加枷號兩個月；罪應擬徒者，以大錬鎖繋巨石五年；罪應擬杖者，鎖繋巨石三年，限滿果能悔罪自新，或有親族鄉鄰甘結保領，地方官查實，隨時開釋詳報。倘釋放後復敢帶刀逞兇、訛詐、綹竊，即鎖繋巨石，不拘限期，仍令該州縣報明院司查核，按季彙册報部。如有妄拿無辜，鎖繋巨石者，該管上司訪察嚴參。俟數年後此風稍息，仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、尋常竊盜，除並無夥衆持械，及雖夥衆持械而贓至滿貫，罪無可加，或犯該軍流發遣者，均仍照律例辦理外，其有糾夥十人以上，但有一人執持器械者，不計贓數、次數，為首之犯實發雲貴、兩廣極邊煙瘴充軍，為從杖一百、徒三年。若糾夥十人以上，並未持械，及糾夥三人以上，但有一人持械者，不計贓數、次數，為首之犯杖一百、徒三年，為從杖九十、徒二年半。如行竊未得財，各於軍徒罪上遞減一等問擬。俟數年後此風稍息，奏明仍復舊例。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="29">
                <title lang="ch">Xinglü wu zeidao zhong zhisan 刑律五賊盜中之三</title> 
                <title lang="en"></title>
                <title lang="fr"></title>
                <lu id="270">
                    <title lang="ch">Dao maniu xuchan 盜馬牛畜産</title>
                    <title lang="en"/>
                    <title lang="fr"/>
                    <content lang="ch">凡盜民間馬牛、驢驘、豬羊、雞犬、鵝鴨者，併計<inf>所値之</inf>贓以竊盜論。若盜官畜産者，以常人盜官物論。○若盜馬牛<inf>兼官、私言</inf>而殺者，<inf>不計贓，即</inf>杖一百、徒三年。驢驘，杖七十、徒一年半。若計贓<inf>並從已殺計贓</inf>重於<inf>徒三年、徒一年半</inf>本罪者，各加盜<inf>竊盜、常人盜</inf>罪一等。
                    </content>
                    <li id="1">
                        <content lang="ch">一、凡盜御用郭什哈馬者，首犯擬絞立決，從犯擬絞監候。<inf>不論已宰、未宰，均照此例辦理。</inf>盜多羅馬者，枷號六個月，發邊遠充軍。盜駑馬者，枷號三個月，發近邊充軍。牧馬官兵盜賣者，罪同。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、將自己及他人騎操官馬盜賣者，枷號一個月發落。盜至三匹以上及再犯者，不拘匹數，俱免枷號，發附近地方，各充軍。五匹以上者，發邊遠充軍。若養馬人戶盜賣官馬至三匹以上者，亦問發附近充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡冒領太僕寺官馬至三匹者問罪，於本寺門首枷號一個月，發近邊充罪。<inf>若家長令家人冒領三匹，不分首從，俱問常人盜官物罪，家長引例，家人不引。</inf></content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、偸盜官馬二匹以下，仍以常人盜官物計贓論；三匹以上，杖一百、流三千里。十匹以上，為首者擬絞監候，為從者發雲貴、兩廣煙瘴地方充軍。二十匹以上者，不分首從，擬絞監候。窩主及牧馬人役自行盜賣者，罪亦如之。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、察哈爾等處牧廠，如有偸賣在官牲畜，及宰食並作為私産者，係官，革職，發往黑龍江等處當差；係牧丁，不分首從，改發雲貴、兩廣極邊煙瘴充軍。若至十匹以上者，為首之犯擬絞監候，為從分贓之犯實發雲貴、兩廣極邊煙瘴充軍。如至二十匹以上者，不分首從，俱絞監候。知情故買者，係民人，減本犯罪一等；係蒙古，照蒙古例辦理。不知者不坐。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡盜牛一隻，枷號一個月，杖八十；二隻，枷號三十五日，杖九十；三隻，枷號四十日，杖一百；<inf>按：枷、杖併加</inf>四隻，枷號四十日，杖六十、徒一年；五隻，枷號四十日，杖八十、徒二年。五隻以上者，枷號四十日，杖一百、徒三年。<inf>按：加徒而不加枷。</inf>十隻以上，杖一百、流三千里。<inf>按：並無枷號。</inf>二十隻以上，不計贓數多寡，擬絞監候。其雖在二十隻以下，除計贓輕者，分別枷杖徒流外，如計贓至一百二十兩以上者，仍照律擬絞監候。盜殺者，枷號一個月，發附近充軍，俱照竊盜例刺字。其窩家知情分贓者，與盜同罪；知情不分贓者，杖一百。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、駐劄外邊官兵及跟役等，有偸盜蒙古馬匹者，審實，即在本處正法。其蒙古偸盜官兵馬匹，或官兵等自相偸盜馬匹，仍照舊例行。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、偸竊馬匹案件，除外藩蒙古仍照理藩院蒙古律擬罪外，其察哈爾蒙古有犯偸竊馬匹之案，審明，如係盜民間馬牛者，依律計贓以竊盜論；如係盜御馬及盜太僕寺等處官馬者，亦仍照律例治罪。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、右衛地方八旗官兵所養官馬駝隻被竊，拿獲，除賊犯照偸竊蒙古四項牲畜新例辦理外，其竊盜之家主，無論閑散兵丁，如有知情縱容及分贓情事，依律治罪。係官員，咨部查議。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、奉天旗民人等偸竊馬匹案件，俱照盜牛及宰殺例分別治罪。旗人銷除旗檔，與民人一例科斷，不准折枷。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、蒙古偸竊牲畜之案，如一年内行竊二三次以上，同時並發者，仍照刑律，以一主為重，從一科斷，毋庸合計擬罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、行圍巡幸地方，如有偸竊馬匹者，不分蒙古、民人，五匹以上擬絞立決；三匹至四匹者，即發雲貴、兩廣煙瘴地方；一二匹者，發湖廣、福建、江西、浙江、江南等處充軍，俱交驛地當苦差。為從及知情故買者，係民人，減本犯一等；係蒙古，仍照蒙古例辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、民人、蒙古、番子偸竊四項牲畜，以蒙古、内地界址為斷。如在内地犯竊，即照刑律計贓，分別首從辦理。若民人及打牲索倫、呼倫貝爾旗分另戶，在蒙古地方并青海、鄂爾多斯、阿拉善毘連之番地，以及青海等處蒙古、番子互相偸竊者，俱照蒙古例分別定擬，仍各按竊盜本例刺字。<inf>按：原奏云“在内地犯竊，照民人例計贓，分別首從科罪。在蒙古地方犯竊，俱照蒙古例，一二匹至九匹，分別發遣；十匹以上，不分首從，擬絞監候”，與現在蒙古例文大相懸殊。</inf></content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、新降之土爾扈特、都爾博特、額魯特、霍碩特、輝特、烏梁海六項蒙古人等，在扎薩克、察哈爾及邊陲新疆地方偸竊四項牲畜，俱照偸竊蒙古牲畜例，覈計匹數多寡，分別首從治罪。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、偸竊蒙古牛、馬、駝、羊四項牲畜，<inf>每羊四隻，作牛、馬、駝一隻計算</inf>，如數至三十匹以上者，不分首從，擬絞監候，秋審時將首犯擬入情實，從犯俱擬緩決，秋審減等時，發遣雲貴、兩廣煙瘴地方。其為從未經同行，僅於竊後分贓者，減發雲貴、兩廣煙瘴地方。二十匹以上者，首從俱擬絞監候，秋審時將首犯入於情實，為從同竊分贓者，入於緩決，秋審減等時，減發山東、河南等處。其雖曾共謀，未經同行，僅於竊後分贓者，減發湖廣、福建等處。十匹以上者，首犯擬絞監候[註]，秋審時入於緩決，減等時減發雲貴、兩廣煙瘴地方，為從同竊發贓者，發雲貴、兩廣煙瘴地方。其雖曾共謀，未經同行，僅於竊後分贓者，減發山東、河南等處。六匹至九匹者，首犯發雲貴、兩廣煙瘴地方，為從同竊分贓者，發湖廣、福建、江西、浙江、江南。其雖曾共謀，未經同行，僅於竊後分贓者，鞭一百。三匹至五匹者，首犯發湖廣、福建、江西、浙江、江南，為從同竊分贓者，發山東、河南。其雖曾共謀，未經同行，僅於竊後分贓者，鞭一百。一二匹者，首犯發山東、河南，為從同竊分贓者，鞭一百。其雖曾共謀，未經同行，僅於竊後分贓者，鞭九十。竊羊不及四隻者，首犯鞭一百，為從同竊分贓者，鞭九十。其雖曾共謀，未經同行，僅於竊後分贓者，鞭八十。以上應行發遣及減發各犯，俱交驛地充當苦差，毋庸僉妻發配；應鞭責者，蒙古照擬鞭責，民人折責發落。其蒙古地方強劫什物案内，搶有四項牲畜在十匹以上者，分別首從，照《蒙古則例》治罪。
                            家紅按:原書“候”作“後”。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、民人在蒙古地方行竊民人牲畜之案，仍照盜馬牛畜産本律本例辦理，不得照蒙古例科斷。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="271">
                    <title lang="ch">Dao tianye gumai 盜田野穀麥</title>
                    <title lang="en"/>
                    <title lang="fr"/>
                    <content lang="ch">凡盜田野穀麥菜果，及無人看守器物<inf>謂原不設守及不待守之物。按：此註本於《箋釋》</inf>者，併計贓准竊盜論，免刺。○若山野柴草木石之類，他人已用工力砍伐積聚而擅取者，罪亦如之。<inf>如柴草木石雖離本處，未馱載間，依不得財，笞五十。合上條，有拒捕，依罪人拒捕。</inf>
                    </content>
                    <li id="1">
                        <content lang="ch">一、凡盜掘金銀、銅錫、水銀等礦砂，每金砂一斤，折銀二錢五分；銀砂一斤，折銀五分；銅錫、水銀等砂一斤，折銀一分二釐五毫，俱計贓准竊盜論。若在山洞捉獲，持仗拒捕，傷非金刃，傷輕平復者，不論人數、砂數多寡，及初犯、再犯，俱發邊遠充軍。若殺人及刃傷、折傷，為首者，照竊盜拒捕殺傷人律斬，為從並減一等。不曾拒捕，若聚至三十人以上者，不論砂數多寡，及初犯、再犯，為首發近邊充軍，為從枷號三個月，照竊盜罪發落。若不曾拒捕，又人數不及三十名者，為首初犯，枷號三個月，照竊盜罪發落；再犯，亦發近邊充軍；為從者，止照竊盜罪發落。非山洞捉獲，止是私家收藏，道路背負者，惟據見獲論罪，不許巡捕人員逼令展轉扳指，違者參究治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、産礦山場，山主違禁勾引礦徒，潛行偸挖者，照礦徒之例，以為首論。若係約練勾引接濟，夥同分利者，照引領私鹽律，杖九十、徒二年半；得財者，計贓准竊盜從重論。如因官兵往拿，漏信使逃及陰令拒捕者，俱照官司追捕罪人而漏洩其事者，減罪人所犯罪一等律治罪。保甲、地鄰知情，容隱不報者，均照強盜窩主之鄰佑知而不首例，杖一百發落。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、山海等關巡查人員，如有搜獲人參、珠子，該管官交部議敘。如有搜查不力，以及私帶過關者，將該管官照失察例議處，巡查人等照不應重律治罪。明知故縱者，該管官革職，巡查人等枷號一個月，杖一百。受賄賣放者，計贓以枉法從重發落。其失察偸出邊關刨參，至一百名者，領催、披甲人等鞭五十；至二百名者，鞭一百；至五百名以上者，枷號一個月，鞭一百。該守禦官，亦按失察名數，分別議處。如有自行拿獲者，免議。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡領票刨參人夫，例給鳥鎗，應查明人數多寡，批給鳥鎗，填明票上，出口驗放，回山查覈。違例私帶者，照商民應用鳥鎗不報官私造例，杖一百。其將鳥鎗轉給售賣刨參之人者，比照軍人將軍器私賣與人發邊遠充軍律，減一等，杖一百、徒三年。該管官不行查出，交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡索倫達呼爾越界至松阿里烏拉地方打牲滋事者，令該將軍查拿，分別治罪。其有私帶米糧等物，賣給刨參之人者，照無引私鹽律，計米數多寡，分別定擬。吉林地方，有越界私帶米糧情事，飭令吉林將軍一體查拿，照例定擬。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡三姓、琿春等處商人、官兵，領票赴寧古塔船廠地方購買物件，令其報官給票，開明數目。有違禁攜帶米石什物，易換人參及貂皮，於未經交官以前私行換買者，該將軍查明，米不及五十石，什物値錢不及五十兩者，杖一百、徒三年；逾前數者，發雲貴、兩廣煙瘴地方安置。旗人及官兵有犯，各加民人罪一等。其巡緝官兵知情故縱，與本犯同罪；得贓者，計贓以枉法從重論；失察者，官交部議處，兵丁照山海關搜查參珠不力例治罪。其明知偸刨姦匪而容隱在家，不即舉報者，照知人犯罪，藏匿在家，不告捕者，減罪人一等律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、打珠人等私藏珠子，不行交官者，拿獲，不論珠數多寡、分兩輕重，俱杖一百、流三千里。旗人銷去旗檔，同民人一體發遣。總領打珠之驍騎校，並總管翼長，均交部分別議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、領票工人内如有偸竊領票商人之參者，照刨參已得例，按照得參數目，分別徒流，仍於面上刺“竊盜”字樣[註]，追贓給主。
                            家紅按:原書“字樣”僅作“字”。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、刨參官商私刻小票，影射私參，照私販人參例，分別治罪。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡旗民人等偸刨人參，如有身充財主，雇人刨採，及積年在外，逗遛已過三冬，人數未及四十名，參數未至五十兩者，俱發雲貴、兩廣煙瘴地方管束。若人至四十名以上，參至五十兩以上，為首之財主及率領之頭目，並容留之窩家，俱擬絞監候，為從發雲貴、兩廣煙瘴地方。所獲牲畜等物，給付拿獲之人充賞，參入官。擬絞人犯，遇赦減等者，亦照為從例發遣。其未得參者，各減一等。如並無財主，實係一時烏合，各出資本，及受雇偸採，或隻身潛往，得參者，俱按其得參數目，一兩以下，杖六十、徒一年；一兩以上至五兩，杖七十、徒一年半；一十兩，杖八十、徒二年；一十五兩，杖九十、徒二年半；二十兩，杖一百、徒三年；二十兩以上至三十兩，杖一百、流二千里。每十兩遞加一等，罪止杖一百、流三千里。為從及未得參者，各減一等。代為運送米石者，杖一百。私販照私刨人犯減一等治罪，得參人犯首從照例刺字。未得參及私販人犯，俱免刺字。刨參案内有犯軍流徒罪者，係旗人，銷去旗檔，照民人一體問擬。若旗下家奴有犯，罪應軍流者，發駐防，給兵丁為奴；徒罪，照例發配，限滿釋回，仍交主家服役。如伊主知情故縱者，杖八十；係官，交部議處，不知者不坐。其潛匿禁山刨參，被獲擬徒人犯，限滿釋回，復行逃往禁山刨參者，不分已得、未得，俱發附近充軍。旗下家奴，發往駐防，給兵丁為奴。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、私入圍場，偸打牲畜，砍伐木植之犯，無論枷杖、徒流、發遣，均在犯事地方審擬發落起解，毋庸解部轉發，仍專咨報部。其罪應徒流、發遣者，令熱河都統年終彙奏；罪止枷號人犯，年終彙册，咨部存案。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、民間農田，如有於己業地内，費用工力，挑築池塘瀦蓄之水，無論業主已未車戽入田，而他人擅自竊放，以灌己田者，不問黑夜白日，按其所灌田禾畝數，照侵占他人田一畝以下，笞五十。每五畝加一等，罪止杖八十、徒二年。有拒捕者，依律以罪人拒捕科斷。如有被應捕之人殺傷者，各依擅殺傷罪人問擬。若於公共江河、川澤、溝瀆築成渠堰，及於公共地内挑築池塘，占為己業者，俱不得濫引此例。如有殺傷，仍各分別謀故鬪毆定擬。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、盛京各處山場商人，領票砍伐木植，如有夾帶偸砍果松者，按照株數多寡定罪。砍至數十根者，笞五十；百根者，杖六十。每百根加一等，罪止杖一百、徒三年。所砍木植，變價入官。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、刨參人夫不往所指山林刨採，或將票張賣放，別路飛颺者，除交官參外，餘剩俱令入官，仍杖八十，枷號一個月。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、私刨人參賊犯，在山林僻壤、莊屯潛蹤盤踞，該處保正、甲長如有飛包過付，窩藏黑人，不行首報，除窩家照例治罪外，保正、甲長如審係知情不首，照保甲知有為盜，窩盜之人瞻徇隱匿例，杖八十，加枷號一個月。如不知情，照牌頭所管内有為盜之人，雖不知情而失察例，笞四十。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、漁利之徒潛蹤山林，收買參秧栽種，及貪利之人私行入山，偸刨參秧貨賣，一經拿獲，均照偸刨私賣收買私參例，一體治罪。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、盛京各城守尉、邊門及卡倫官兵，在邊外拿獲偸砍、私運木植人犯，其車馬、器物均賞給原拿之人。如僅止拿獲車馬等物，而藉稱人犯逃逸者，除審明有無受賄故縱，按例治罪外，仍將所獲物件入官。若拿獲人犯，並無器物者，該將軍自行酌量賞給。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、在新疆地方偸挖金砂，無論人數、砂數多寡，為首枷號三個月，實發雲貴、兩廣極邊煙瘴充軍；為從，枷號三個月，解回内地，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、在口外出錢雇人刨挖黄芪，首犯除有拒捕奪犯等情，仍按罪人拒捕及奪犯毆差各本律本例，分別定擬外，如所雇人數未及十名者，照違制律杖一百；十人以上，加枷號兩個月；五十人以上，杖六十、徒一年。每十人加一等，以次遞加，罪止杖一百、徒三年。為從各減一等。受雇挖芪之人，照不應重律杖八十，遞籍管束。如係割草民人，不得妄拿滋事。該處囤積黄芪首犯，數至十斤以上者，亦照違制律杖一百；五十斤以上者，加枷號兩個月；百斤以上，杖六十、徒一年。每百斤加一等，以次遞加，罪止杖一百、徒三年。為從，亦各減一等；黄芪入官。至無業貧民，零星挖有黄芪，進口售賣，每次人數不得超過十名，每人攜帶不得過十斤，違者以私販論。仍責成守口員役，及各口關隘官弁，實力稽查，倘有賄縱情弊，查出按例究辦。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、在熱河承德府所屬地方，偸挖金銀礦砂，無論人數、砂數多寡，為首俱枷號三個月，係民人，實發雲貴、兩廣極邊煙瘴充軍；係蒙古人，發四省驛站當差。為從，係民人，枷號三個月，解回内地，杖一百、徒三年；係蒙古人，枷號三個月，調發鄰盟，嚴加管束。如被獲時有拒捕殺傷人者，仍照盜掘礦砂本例，分別科斷。其得錢招留之蒙古地主，與首犯同罪。地方官不行嚴拿者，交部議處。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、盛京威遠堡南至鳳凰城邊外山谷附近圍場處所，拿獲偸伐木植、偸打鹿隻人犯，審實果係身為財主，雇請多人者，杖一百、流三千里。若無財主，一時會合，各出本錢，並雇人偸伐木植、偸打鹿隻，越度邊關隘口者，杖一百、徒三年。為從及販賣並偸竊未得者，各減為首及已得一等。如係刨挖鹿窖，首從各於前例流徒罪上加一等治罪，分別面刺“偸竊木植、牲畜”字樣，未得者免刺。再犯者，各於本罪上加一等治罪。其越邊偸竊柴草、野雞等項，初犯枷號一個月，再犯枷號兩個月，三犯枷號三個月，滿日各杖一百。為從及偸竊未得者，各減為首及已得一等，俱免刺，並遞回原籍，嚴加管束。倘於遞籍後，復行出邊偸竊者，即在犯事地方枷號兩個月，杖六十、徒一年。如再有犯，以次遞加。其因偸竊未得，遞籍管束，復有越邊偸竊者，仍照初犯例，枷號一個月，杖一百，遞籍嚴加管束。淘挖金砂之犯，本例罪重者，仍從重定擬。若罪名較輕，即照此一體辦理。至失察之地方各官，交部議處。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、私入木蘭等處圍場及南苑偸竊菜蔬、柴草、野雞等項者，初犯枷號一個月，再犯枷號兩個月，三犯枷號三個月，滿日各杖一百發落。<inf>按：此處枷號，以二個月為一等。</inf>若盜砍木植、偸打牲畜，及刨挖鹿窖，初犯杖一百、徒三年，再犯及雖係初犯，而偸竊木植數至五百斤以上，牲畜至十隻以上<inf>按：上條無斤數、隻數，與此不同</inf>，或身為財主，雇倩多人者，俱改發極邊足四千里充軍。三犯者<inf>按：再犯即擬充軍，似無三犯可言</inf>，發新疆等處種地。為從及偸竊未得者，各減一等，販賣者又減一等。旗人有犯，銷除旗檔，照民人一律辦理。圍場看守兵丁有犯，俱先插箭遊示，加一等治罪。至察哈爾及扎薩克旗下蒙古私入圍場偸竊，亦照此例一律問擬。蒙古人犯，應擬徒罪者照例折枷，應充軍者發遣湖廣、福建、江西、浙江、江南，應擬遣者發遣雲貴、兩廣，俱交驛充當苦差。以上各項人犯，無論初犯、再犯、三犯，均面刺“盜圍場”字樣。偸盜未得之犯，均面刺“私入圍場”字樣。其枷號三個月、兩個月者減等，遞減一個月；枷號一個月者，減為二十日。<inf>按：此處枷號，又以十日為一等。三個月、兩個月者，以一月為一等。一個月者，又以十日為一等，皆與例文不符。</inf>失察私入圍場等處偸竊之該管地方文武各官，並察哈爾佐領、捕盜官，及蒙古扎薩克等，交部分別議處，及折罰牲畜。起獲鳥鎗入官，牲畜器物賞給原拿之人。有連獲大起者，交該管官記功獎勵。一面仍向獲犯研訊，由何處卡隘偸入，審係員弁兵丁受賄故縱者，與犯同罪；贓重者，計贓以枉法從重論。若止失於覺察，員弁交部議處，兵丁杖一百，再犯，折責革伍。每月責令看卡員弁，將有無賊犯偸入圍場之處，出結具報。該總管每年於五月内據實彙摺具奏。倘該員弁所報不實，交部議處。熱河都統亦於每年六月間據實具奏，如查明該總管所奏不實，即行參辦。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="30">
                <title lang="ch">Xinglü liu zeidao xia zhiyi 刑律六賊盜下之一</title> 
                <title lang="en"></title>
                <title lang="fr"></title>
                <lu id="272">
                    <title lang="ch">Qinshu xiangdao 親屬相盜</title>
                    <title lang="en"/>
                    <title lang="fr"/>
                    <content lang="ch">凡各居<inf>本宗、外姻</inf>親屬相盜<inf>兼後尊長、卑幼二款</inf>財物者，期親，減凡人五等；大功，減四等；小功，減三等；緦麻，減二等；無服之親，減一等，並免刺。<inf>若盜有首從，而服屬不同，各依本服降減科斷。為從，各又減一等。</inf>若行強盜者，尊長犯卑幼，亦<inf>依強盜已行而得財、不得財</inf>各依上減罪。卑幼犯尊長，以凡人論。<inf>不在減等之限。</inf>若有殺傷者<inf>總承上竊、強二項</inf>，各以殺傷尊長、卑幼本律，從<inf>其</inf>重<inf>者</inf>論。○若同居卑幼將引<inf>若將引各居親屬同盜，其人亦依本服降減，又減為從一等科之。如卑幼自盜，止依擅用，不必加</inf>他人，盜己家財物者，卑幼依私擅用財物論，加二等，罪止杖一百；他人<inf>兼首從言</inf>，減凡盜罪一等，免刺。若有殺傷者，自依殺傷尊長、卑幼本律科罪。他人縱不知情，亦依強盜<inf>得財、不得財</inf>論。若他人殺傷人者，卑幼縱不知情，亦依殺傷尊長、卑幼本律<inf>仍以私擅用加罪及殺傷罪權之</inf>，從<inf>其</inf>重<inf>者</inf>論。○其同居奴僕、雇工人盜家長財物，及自相盜者，<inf>首</inf>減凡盜罪一等，免刺。<inf>為從又減一等。被盜之家親屬告發，並論如律，不在名例得相容隱之列。[註]
                        家紅按:原書“列”作“例”。</inf>
                    </content>
                    <li id="1">
                        <content lang="ch">一、同居卑幼將引他人，強劫己家財物，依各居親屬行強盜、卑幼犯尊長，以凡人論斬，奏請定奪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡奴僕偸盜家長財物者，照竊盜律計贓治罪。若起意勾引外人，同盜家長財物者，將起意之奴僕計贓，遞加竊盜一等治罪。至一百二十兩以上者，仍照律擬絞監候。被勾引之外人，仍照竊盜律分別定擬。雇工人盜家長財物，亦照竊盜計贓治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡親屬相盜，除本宗五服以外，俱照無服之親定擬外，其外姻尊長親屬相盜，惟律圖内載明者，方准照例減等，此外不得濫引。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡奴僕、雇工人強劫家長財物者，及勾引外人同劫家長財物者，悉照凡人強盜律定擬。其有殺傷家長者，仍依律從重論。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各居無服親屬，除平日膜視，並無周恤，致相盜財物者，照律減等辦理外，若素有周恤，或託管田産，經理財物，不安本分，肆竊肥己，貽累受害者，即以凡人竊盜，計贓科斷，仍照律免刺。至滿貫者，尊長照律杖一百、流三千里。卑幼擬絞監候，緩決一次後，照例減發。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、親屬相盜殺傷之案，除卑幼行強盜，及尊長放火強劫<inf>按：放火強劫是一是二，記核</inf>，圖姦謀殺卑幼，不論有無服制，各以凡論外，如期服以下至無服尊長，強竊盜及搶奪卑幼財物，殺傷卑幼者，各就服制中殺傷卑幼及同姓親屬相毆，並親屬相盜各本律相比，從其重者論。<inf>按：此層無凡盜殺傷之罪。</inf>卑幼竊盜及搶奪尊長財物，殺傷尊長者，以凡盜殺傷之罪，與服制殺傷及同姓親屬相毆各本律相比，從其重者論。若期服以下至無服尊長，強竊盜及搶奪卑幼財物，並卑幼竊盜及搶奪尊長財物，殺傷並無尊卑名分之人<inf>如兄弟妻及無名分雇工人之類</inf>，亦各就親屬殺傷<inf>及</inf>及凡鬪殺傷，並親屬相盜各本律相比，從其重者論。其因搶竊親屬財物，被尊長卑幼及並無尊卑名分之人殺傷者，亦各依服制殺傷及同姓親屬相毆，並凡鬪殺傷各本律問擬，均不得照凡人擅殺傷科斷。<inf>按：不照凡人擅殺，自係從厚之意，乃因盜殺傷尊長，則又照凡盜殺傷之罪，殊嫌參差。</inf></content>
                        <content lang="en"/>
                        <content lang="fr"/>
                    </li>
                    
                </lu>
                <lu id="273">
                    <title lang="ch">Konghe qucai 恐嚇取財</title>
                    <title lang="en"/>
                    <title lang="fr"/>
                    <content lang="ch">凡恐嚇取人財者，計贓准竊盜論，加一等<inf>以一主為重，併贓，分首從。其未得財者，亦准竊盜不得財罪上加等</inf>，免刺。若期親以下自相恐嚇者，卑幼犯尊長，以凡人論<inf>計贓，准竊盜，加一等</inf>；尊長犯卑幼，亦依親屬相盜律，遞減科罪。<inf>期親亦減凡人恐嚇五等，須於竊盜加一等上減之。</inf>
                    </content>
                    <li id="1">
                        <content lang="ch">一、監臨恐嚇所部取財，准枉法論。若知人犯罪而恐嚇取財者，以枉法論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡兇惡棍徒，屡次生事行兇，無故擾害良人，人所共知，確有實據者，發極邊足四千里安置。<inf>凡係一時一事，實在情兇勢惡者，亦照例擬發。</inf>如並無兇惡實跡，偶然挾詐逞兇，及屡次藉端索借，贓數無多，尚非實在兇惡者，仍照所犯之罪，各依本律本例定擬，不得濫引此例。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡在内太監逃出索詐者，俱照光棍例治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡苗人有伏草捉人，横加枷肘，勒銀取贖者，初犯，為首者斬監候；為從者，俱枷號三個月，臂膊刺字。再犯者，不分首從，皆斬立決。其有土哨姦民勾通取利，造意者，不分初犯、再犯，並斬立決；附和者，各枷號兩個月，發邊遠充軍。該管土官雖不知情，亦按起數，交該部議；知情故縱者，革職，杖一百。若教令指使，或和同取利者，革職，枷號三個月。俱不准折贖。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡附近番苗地方吏民人等，擅入苗境，藉差欺陵，或強姦婦女，或搶劫財物，以及訛詐不遂，聚衆兇毆殺死人命等案，將所犯查照定例，如原係斬決、絞決之犯，審實具題，俟命下之日，將該犯押赴犯事處所正法。其例應斬候、絞候者，審係藉差欺陵等項，實在情重，應將監候改為立決，亦於題覆之日，押赴原犯地方正法。至尋常案件，雖係民苗交涉，審無前項情節，仍照定例擬罪。至秋審時，有情實勾決之犯，亦於原犯苗地正法。仍將該犯從重治罪正法情由，張挂告示，通行曉諭。該管官員有縱差騷擾，激動番蠻者，仍援照引惹邊釁例治罪。若止於失察，交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡旗民結夥，指稱隱匿逃人，索詐財物者，不分曾否得財，為首者照兇惡棍徒生事擬害例發遣，為從者俱減一等。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡惡棍設法索詐官民，或張貼揭帖，或捏告各衙門，或勒寫借約，嚇詐取財，或因鬪毆，糾衆繋頸，謊言欠債，逼寫文券，或因詐財不遂，竟行毆斃，此等情罪重大，實在光棍，事發者，不分曾否得財，為首者斬立決，為從者俱絞監候。其犯人家主、父兄，各笞五十，係官，交該部議處。如家主、父兄首者，免罪，犯人仍照例治罪。<inf>按：順治十三年議准，凡光棍設法索詐内外官民，或書張揭帖，或聲言控告，或勒寫契約，逼取財物，或鬪毆拴拿處害者，不分得財與否，為首者立絞，為從者係民，責四十板，發邊衛充軍；係旗下人，枷號三月，鞭一百。十八年定，京師重大之地，有惡棍挾詐官民，肆行擾害者，俱照強盜例治罪。康熙七年覆准，光棍審實者，照順治十三年題定條例治罪。十二年覆准，惡棍勒寫文約，嚇詐財物，聚衆毆打致死人命，審有實據，為首者立斬，為從助毆傷重者，擬絞監候，餘仍照光棍為從例治罪。其家主、父兄係旗下人，鞭五十；係民，責二十板；係官，議處。其家主、父兄出首者，免議，本犯仍照例治罪。十五年議定，光棍事犯，不分首從、得財與未得財，俱斬立決。十九年議准，惡棍事犯，不分得財與未得財，為首立斬，為從俱絞監候。</inf></content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡刁徒無端肇釁，平空訛詐，欺壓鄉愚，致被[註]詐之人因而自盡者，擬絞監候，秋審時分別情節輕重，入於情實、緩決。拷打至死者，擬斬監候，秋審時入於情實。為從各減一等。若刁徒嚇詐逼命之案，如訊明死者實係姦盜等項，及一切作姦犯科，有干例議之人，致被藉端訛詐，雖非兇犯干己事情，究屬事出有因，為首之犯應於絞罪上量減一等，杖一百、流三千里，為從者杖一百、徒三年。若兇犯所藉之事，在死者本無罪可科，或雖曾實有過犯，而兇犯另捏別項虚情訛詐者，均屬無端肇釁，仍照例分別首從，問擬絞候、滿流，不得率予量減。
                            家紅按:原書“被”作“彼”。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡臺灣無籍遊民，獷悍兇惡，肆行不法，犯該死罪者，即照光棍例擬斬立決；犯該徒流以上者，照棍徒生事擾害例，發極邊足四千里充軍，仍酌其情罪較重者，改發新疆，給官兵為奴。審係被誘隨行，犯止枷杖者，一概逐回原籍，嚴加管束。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、黔省匪徒，如有帽頂大五、小五等名號，除犯該死罪者，仍各照本律本例問擬外，其犯該軍流徒罪者，無論為首為從，各於所犯本罪上加一等治罪。罪止枷杖者，於枷責後，鎖繋鐵桿一枝。如聞拿投首，及事未發而自首者，照例分別減免。倘減免後復犯，不准再首，各於所犯本罪上加一等治罪，軍流徒罪，分別發配安置；僅止杖責者，仍繫帶鐵桿。若平日並無犯法實跡，而係横行鄉曲，有帽頂大五、小五名目者，亦鎖繋鐵桿，俱定限一年釋放。至滇省匪徒，如僅止偶然挾詐逞兇，罪止枷杖，並雖無犯法實跡，而平日佩帶兇器刀械，遊歴城鄉之犯，亦繫帶鐵桿一年。以上各省匪徒，繫桿限滿開釋，分別枷責，交保管束。如不知悛改，再繫一年。倘始終怙惡，即照棍徒擾害例，分別嚴辦。鄉保等挾嫌誣指，或兵役受賄徇縱，一體加等治罪。該州縣每辦一案，報明臬司、督撫，按季彙册報部，限滿開釋時，亦報部查核。其審無前項名目者，各依本律例科斷。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、安徽省拿獲水煙箱主匪徒，除審有搶劫、殺傷、強姦、拐賣等情，各照本律例從重定擬外，其但經攜帶煙童，或與雞姦，或縱令賣姦，或遇事挺身架護者，俱發極邊足四千里充軍。賣煙夥黨，審係一時被脅，免其治罪。若自甘下賤，助勢濟惡者，杖一百、徒三年。年未及歲，仍依律收贖。地方官自行訪獲究辦，免議；倘被告發，或經上司訪聞飭拿，始行破案者，交部議處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、陝西省所屬匪徒，如結夥三人以上，挾詐逞兇，但有一人執持器械傷人，除實犯死罪外，其餘不分首從，俱發極邊足四千里充軍。如聚衆至十人以上，執持器械，無論曾否傷人，不分首從，俱發極邊煙瘴充軍。其有因挾詐不遂，或被人控告，糾衆報復，竟行毆斃，均擬斬立決。其尋常鬪毆，不在此例。候數年後此風稍息，仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、盛京地方，如有外來棍徒勾結旗民，或投託宗室、覺羅，聚至三人以上，横河攔綆，詐索擾累，肆行搶奪者，除實犯死罪外，其餘無論贓數、次數，不分首從，俱照棍徒擾害例，發極邊足四千里安置，面刺“煙瘴改發”四字。如並未聚衆，及雖經聚衆，但在河溝道口，藉搭橋為名，把持地方，向過往車輛任意訛索，並無横河攔綆肆行搶奪重情者，為首亦照棍徒擾害例擬軍，為從各犯俱杖一百、徒三年。旗人有犯，銷除本身旗檔，與民人一體辦理。知情護庇主使之宗室、覺羅，實發黑龍江，嚴加管束。倘數年後此風稍息，奏明仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、捉人勒贖之案，除用強虜捉，脅逼上盜，應依強盜律斬決，或被捉之人因病身死，應以威力制縛及主使各本律本例擬絞外，如有將被捉之人拒傷身死，或於虜捉後謀故毆殺者，首犯俱擬斬立決；為從謀殺加功者，擬絞監候；不加功者，實發雲貴、兩廣極邊煙瘴充軍。若係拒殺毆殺，為從幫毆，如刃傷及手足、他物至折傷以上者，俱擬絞監候。傷非金刃，又非折傷者，發新疆，給官兵為奴。未經幫毆成傷者，實發雲貴、兩廣極邊煙瘴充軍。如有將被捉之人任意凌虐，或雖無凌虐，而致被捉之人情急自盡者，為首之犯俱照苗人伏草捉人，横加枷肘例，擬斬監候；為從幫同凌虐，或雖無凌虐而助勢逼勒，致令自盡者，俱發遣新疆，給官兵為奴。若僅止聽從虜捉，關禁勒贖，尚無助勢逼勒情事，均實發雲貴、兩廣極邊煙瘴充軍。至審無凌虐重情，止圖獲利，關禁勒贖，為首亦發遣新疆，給官兵為奴；為從之犯，俱發極邊足四千里充軍。其因細故逞忿，並非圖利勒贖，止於關禁數日，迨服禮後，即行放回者，為首杖一百、徒三年，為從減一等。如有聚衆拒殺兵役者，首犯擬斬立決，為從幫毆，如刃傷及手足、他物至折傷以上者，俱擬絞監候。傷非金刃，又非折傷者，發新疆，給官兵為奴。其傷人未死，如刃傷及折傷以上者，首犯擬斬監候，為從發新疆，給官兵為奴。勒贖本罪已至斬決者，加擬梟示；已至斬決監候者，加擬立決。若並未聚衆拒捕，及傷非金刃、折傷者，仍各照罪人拒捕律，加本罪二等。罪已至遣，無可復加者，到配後加枷號三個月。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、山東、安徽兩省匪徒，如有結捻、結幅聚衆至四十人以上，帶有軍器，在市鎮集場人煙稠密處所，窺視殷實人家鋪戶，強當訛索得財，不論贓數多寡，首犯擬絞立決；四十以下、十人以上，首犯擬絞監候；為從均發新疆，酌撥種地當差。如數在五人以上，首犯亦發新疆種地當差，為從俱擬發極邊足四千里充軍。若聚衆四十人以上，及十人以上，訛索強當，未經得財者，首犯擬發極邊足四千里充軍，從犯杖一百、徒三年。五人以上，首犯杖一百、徒三年，從犯杖九十、徒二年半。其造意之捻首、幅首身雖不行，但經夥犯訛索強當，即按人數多寡，照為首例問擬。其未經結捻、結幅，並聚衆未及五人，尚未滋事者，仍照各本律本例問擬。若問擬遣軍人犯脱逃回籍，復行入捻、入幅，訛索強當，或向原拿兵役尋釁報復，除實犯死罪外，餘俱擬絞監候。倘數年後此風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、江西省南安、贛州、寧都州三府州所屬匪徒，如有拜會、搶劫、訛詐等案，除實犯死罪及本罪已至外遣為奴，罪無可加，均各照例辦理外，其餘軍流以下各犯，均於應得本罪上加一等定擬。至廣東省匪徒偸入廣西省，勾結土匪，有犯拜會、搶劫、訛詐等案，罪在軍流以下者，亦照此例加等辦理。俟數年後此風稍息，再行奏明，仍復舊例。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、江蘇省徐州、淮安、海州三府州，及山東兗州、沂州、曹州三府，河南汝寧、陳州、光州三府州，並安徽、陝西二省所屬匪徒，如有佩帶兇器刀械，挾詐逞兇，罪止枷杖者，拿獲到案，各於枷杖後，鎖繋鐵桿一枝，一年改悔釋放。若不悛改，再繫一年。如敢帶桿滋擾，或毀桿潛逃，持以逞兇拒捕，罪應擬徒者，鎖繋巨石五年；應擬杖者，鎖繋巨石三年。限滿果能悔罪自新，或有親族鄉鄰甘結保領，地方官查實，隨時開釋詳報。倘始終怙惡，按其情節，照棍徒屡次行兇擾害例，分別嚴辦。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、廣東、廣西二省虜捉匪犯，如有將十五歲以下幼童捉回勒贖者，除所犯本罪已至斬決，無可復加外，其餘罪應斬絞監候者，加擬立決；罪應遣軍者，加擬絞監候；罪應擬徒者，發極邊足四千里充軍。倘數年後此風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、廣東、廣西二省捉人勒贖之案，如被捉數在三人以上，及虜捉已至三次以上，同時並發者，除被脅同行或本罪已至斬決，無可復加外，其餘罪應斬絞監候者，加擬應決；罪應遣軍者，加擬絞監候；罪應擬徒者，發極邊足四千里充軍。如被捉僅止一二人，及捉人僅止一二次，仍照本例辦理。倘數年後此風稍息，奏明仍復舊例辦理。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、各省匪徒虜人勒贖之案，如有將婦女捉獲關禁勒贖者，即以搶奪婦女及虜捉勒贖各本例相比，從其重者論。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、廣東省匪徒捏造圖記紙單，作為打單名色，夥衆三人以上，帶有鳥鎗刀械，無論有無恃強虜掠，但得財者，照強盜本律問擬。拒捕殺人者，加擬[註]梟示。未得財者，為首發新疆，給官兵為奴，為從杖一百、流三千里。如三人以上，並未帶有鳥鎗刀械，亦未恃強虜掠，但係嚇詐得財，無論贓數多寡，為首及為從二次並二次以上，亦俱發新疆，給官兵為奴；為從一次，杖一百、流三千里。其案内造意之首犯，身雖不行，但經夥衆打單嚇詐，即分別人數多寡，有無器械，並曾否虜掠，是否得財，各照為首例問擬。若並無圖記紙單，亦未夥衆，僅憑口説，藉端訛索者，為首杖一百、徒三年，為從減一等。至遣軍人犯脱逃回籍，復行打單嚇詐，或向原拿兵役尋釁報復，除實犯死罪外，餘俱擬絞監候。其另犯搶劫勒贖，仍照本例，從其重者論。倘數年後此風稍息，奏明仍照舊例辦理。
                            家紅按:原書“加擬”作“加以”。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、廣東省兇惡棍徒，及打單嚇詐各犯，除罪應軍流以上者，仍按本例定擬外，如棍徒為從，或量減，及打單為從一次，罪應擬徒之犯，應刺字者，先行刺字，毋庸解配，在籍鎖帶鐵桿、石墩五年，限滿開釋，分別杖責。其棍徒為從，或量減之犯，倘開釋後復犯，罪止擬徒者，即於鎖帶鐵桿、石墩年限上遞加二年。若打單嚇詐為從二次之犯，即按例從重問擬。該州縣每辦一案，即録敘全案供招，報明督撫臬司，按季彙册咨部。如同案人犯有問擬軍流以上者，仍專案分別題咨，均於限滿開釋時，報部查覆。若該州縣任聽書役舞弊朦混，妄及無辜，從嚴參究。俟數年後此風稍息，仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、廣東、廣西二省捉人勒贖之案，如審無凌虐重情，止圖獲利，關禁勒贖，除贓未逾貫，首犯仍照例擬遣外，其勒贖得贓，數至一百二十兩以上，首犯照搶奪滿貫例擬絞監候，從犯仍發極邊足四千里充軍。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、拿獲綽號棍徒，如係屡次行兇滋事，即照棍徒擾害例，發極邊足四千里安置。凡係一時一事，確有兇惡實跡，亦照例擬發。若非屡次行兇，滋事擾害，於軍罪上量減科斷。倘並無滋事實跡，只有綽號，酌量科以不應重律，杖八十，加枷號一個月。此等綽號棍徒，止准地方官弁訪拿，不許訐告。有訐告者，均不准理。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="274">
                    <title lang="ch">Zhaqi guansi qucai 詐欺官私取財</title>
                    <title lang="en"/>
                    <title lang="fr"/>
                    <content lang="ch">凡用計詐<inf>偽</inf>欺<inf>瞞</inf>官私，以取財物者，併計<inf>詐欺之</inf>贓准竊盜論，免刺。若期親以下<inf>不論尊長卑幼、同居各居</inf>自相詐欺者，亦依親屬相盜律，遞減科罪。○若監臨、主守詐<inf>欺同監守之人</inf>取所監守之物者<inf>係官物</inf>，以監守自盜論，未得者減二等。○若冒認及誆賺、局騙、拐帶人財物者，亦計贓准竊盜論<inf>係親屬，亦論服遞減</inf>，免刺。
                    </content>
                    <li id="1">
                        <content lang="ch">一、凡指稱買官買缺，或稱規避處分，及買求中式等項，誆騙聽選並應議官吏，及舉人、監生、生員人等財物，如誆騙已成，財已入手，無論贓數多寡，不分首從，於該衙門門首枷號三個月，發煙瘴地面充軍。其央浼營干，致被誆騙者，免其枷號，亦照前發遣。若誆騙未成，議有定數，財未接受，應於軍罪上減一等，杖一百、徒三年，加枷號兩個月；被騙者杖一百，免其枷號。但經口許，並未議有定數，應杖一百，加枷號一個月；被騙者杖八十，免其枷號。若甫被誆騙，即行首送者，誆騙之人照恐嚇未得財律，准竊盜論，加一等治罪，被騙者免議。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、學臣考試，有積慣隨棚代考之鎗手，查[註]出審實，枷號三個月，發煙瘴地面充軍。其雇倩鎗手之人，及包攬之人，並與鎗手同罪。知情保結之廩生，杖一百。窩留之家不知情者，照不應重律治罪；倘有別情，從重科斷。有贓計贓，以枉法從重論。
                            家紅按:原書“查”作“察”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、漕糧起運，頭幫、軍伍將已裁陋規復行派斂，私自婪收，或於定數之外多行勒索者，令各幫軍丁於經管衙門呈控，將勒索之頭伍計贓，分別首從定擬。犯該徒罪以上者，俱照指稱衙門打點使用名色誆騙財物例，不分首從，發近邊充軍；情重者，加枷號兩個月。其官弁兵役受賄，責令該管上司參革究審，計贓以枉法論。軍丁挾嫌捏控，照誣告律治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、生童考試，如有積慣棍徒捏稱給與字眼記認，誆騙財物者，不論有無立約封銀[註]，及口許虚贓，俱照撞騙已成例，枷號三個月，發煙瘴地面充軍；被騙生童，杖一百、徒三年。若僅用虚詞誆騙，事屬未成，罪止杖責者，仍照定例加枷號一個月，分別發落；被騙者仍照例治罪，免其枷號。
                            家紅按:原書“封銀”作“封眼”。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、代倩鎗手以已成、未成為斷，如場外經提調訪拿，或被生童禀首者，為未成。如已頂名入場，無論當時被獲、事後發覺，俱為已成。未成者，除審係積慣隨棚，仍照定例問擬外，若僅立有文約，而贓未入手，鎗手與本童均照誆騙未成，財未接受，罪應滿徒者，加枷號兩個月；但經口許，罪止杖責者，加枷號一個月，分別發落之例治罪。其已成者，不分有無立約，及口許虚贓，俱照誆騙已成例，枷號三個月，發煙瘴地面充軍。雇倩之生童，與同罪。若生童實係被人撞騙，贓止口許，情罪稍輕者，照誆騙未成，財未接受例，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡指稱内外大小官員名頭，並各衙門打點使用名色，誆騙財物，計贓，犯該徒罪以上者，俱不分首從，發近邊充軍；情重者，仍枷號兩個月，發遣。<inf>如親屬指官誆騙，止依期親以下許欺律，不可引例。</inf></content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、内地商民與外夷交易買賣，如有負欠潛逃，誆騙財物者，計贓，犯該徒罪以上，枷號三個月，發附近充軍；杖罪以下，枷號兩個月，杖一百、徒二年。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、京城錢鋪，無論新開、舊設，均令五家聯名互保，報明地方官存案。如將兌換現銀、票存錢文侵蝕，並因存借銀兩聚積益多，遂萌姦計，藏匿現銀，閉門逃走者，立即拘拿，送部監禁，一面將寓所資財及原籍家産，分別行文查封，仍押追在京家屬，勒限兩個月，將侵蝕藏匿銀錢全數開發完竣。其起意關閉之犯，枷號兩個月，杖一百，折責釋放。若逾限不完，由部審實，無論財主、管事人及鋪夥侵呑賠折，統計未還藏匿及侵蝕票存錢文，原兌現銀數在一百二十兩以下者，照誆騙財物律，計贓准竊盜論罪；至一百二十兩，發附近充軍；一百二十兩以上至三百三十兩，發近邊；六百六十兩，發邊遠；一千兩，發極邊足四千里充軍；一千兩以上，發遣黑龍江，安置當差；一萬兩以上，擬絞監候。均勒限一年追賠，限内全完，枷責釋放。不完，再限一年，追賠全完，死罪減二等定擬；軍流以下，仍枷責發落。若不完，軍流以下人犯即行發配，死罪人犯再限一年，追賠不完，即行永遠監禁。所欠銀錢，勒令互保之四家，均匀給限代發，免其治罪，仍咨行本犯原籍，於家屬名下追償。如四家不願代發，或限滿代發未完，拘拿送部，照[註]准竊盜為從律減一等，杖一百、徒三年。其互保代還銀錢，如本犯於監禁及到配後給還四家者，軍流以下，即行釋放；死罪人犯，仍減二等發落。若五家同時關閉，一併拘拿押追，照前治罪。未還銀兩及票存錢文，仍於各犯家屬名下嚴追給領。地方文武官遇有關閉錢鋪，不行嚴拿，致令遠颺，嚴參交部議處。
                            家紅按:“照”疑為衍字。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、京城錢鋪關閉，如有包攬票存錢文，折扣開發者，無論旗民及在官人役，審實，照棍徒生事行兇例治罪，仍將並不查拿之地方官交部議處。如有通同作弊，包攬折扣者，與犯同罪；受財者，計贓以枉法論。其有藉名取錢，踹毀門窗，搶取什物者，照搶奪例治罪。至開設錢鋪，先由大興、宛平兩縣知縣查明，確係殷實，取具保結，詳報順天府，移咨步軍統領衙門，准其開設。倘該鋪關閉逃跑，將取結不愼之知縣交部嚴加議處。如不經兩縣申轉，私行開設，一經該協副尉等拿獲，即將該鋪財主及鋪夥均照違制律治罪，並將鋪本一併入官。倘該協副尉不能先事查拿，別經發覺，將該協副尉等交兵部分別議處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、京城街市未掛錢幌，假稱金店、參店，藉名煙鋪、布鋪，換銀出票，並無聯名保結，一經關閉，應勒限開發票存完竣，以後不准私自出票。如違，照私自開設例懲辦。若不依限開發完竣，照侵蝕票存錢文例科斷。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、京城錢鋪以五百一十一家作為定額，不准再增。如有私自開設，照違制律治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、道光十年以前，京城短保錢鋪，仍責令覓保補送。如短保並不補送，一經關閉，不能開發，照有保錢鋪加一等治罪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、姦民賣空買空，設局誘人，賭賽市價長落，其賣空者，照用計詐欺局騙人財物律，計贓准竊盜論，罪止杖一百、流三千里；買空之犯，照為從律減一等。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="275">
                    <title lang="ch">Lueren luemairen 略人略賣人</title>
                    <title lang="en"/>
                    <title lang="fr"/>
                    <content lang="ch">凡設方略而誘取良人<inf>為奴婢</inf>，及略賣良人<inf>與人</inf>為奴婢者，皆<inf>不分首從，未賣</inf>杖一百、流三千里；為妻妾、子孫者，<inf>造意</inf>杖一百、徒三年。因<inf>誘賣不從</inf>而傷<inf>被略之</inf>人者，絞<inf>監候</inf>；殺人者，斬。<inf>監候。為從各減一等。</inf>被略之人不坐，給親完聚。○若假以乞養過房為名，買良家子女轉賣者，罪亦如之。<inf>不得引例。若買來長成而賣者，難同此律。</inf>○若和同相誘<inf>取在己</inf>，及<inf>兩</inf>相<inf>情願</inf>賣良人為奴婢者，杖一百、徒三年；為妻妾、子孫者，杖九十、徒二年半。被誘之人減一等。<inf>仍改正給親。</inf>未賣者，各減<inf>已賣</inf>一等。十歲以下，雖和，亦同略誘法。<inf>被誘略者不坐。</inf>○若略賣和誘他人奴婢者，各減略賣、和誘良人罪一等。○若略賣子孫為奴婢者，杖八十；弟妹及姪、姪孫、外孫、若己之妾、子孫之婦者，杖八十、徒二年。<inf>略賣</inf>子孫之妾，減二等。同堂弟妹、堂姪及姪孫者，杖九十、徒二年半。和賣者，減<inf>略賣</inf>一等。未賣者，又減<inf>已賣</inf>一等。被賣卑幼<inf>雖和同，以聽從家長</inf>不坐，給親完聚。○其<inf>和略</inf>賣妻為婢，及賣大功以下<inf>尊卑</inf>親為奴婢者，各從凡人和略法。○若<inf>受寄所賣人口之</inf>窩主及買者知情，並與犯人同罪。<inf>至死減一等。</inf>牙保各減<inf>犯人</inf>一等，並追價入官。不知者，俱不坐。追價還主。
                    </content>
                    <li id="1">
                        <content lang="ch">一、將腹裏人口用強略賣與境外土官、土人、峒寨去處圖利，除殺傷人，律該處死外，若未曾殺傷人，比依將人口出境律絞。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡誘拐婦人子女，或典賣，或為妻妾子孫者，不分良人奴婢、已賣未賣，但誘取者，被誘之人若不知情，為首擬絞監候，為從杖一百、流三千里，被誘之人不坐。如拐後被逼成姦，亦不坐。若以藥餅及一切邪術迷拐幼小子女，為首者絞立決，為從發極邊足四千里充軍。其和誘知情之人，為首者亦照前擬軍，為從及被誘之人，俱減等滿徒。若雖知拐帶情由，並無和同誘拐，分受贓物，暫容留數日者，不分旗民，俱枷號兩個月發落。<inf>按：“發落”之上，似應註明杖數。</inf>有服親屬犯者，分別有無姦情，照例科斷。婦人有犯，罪坐夫男。夫男不知情，及無夫男者，仍坐本婦，照例收贖。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡夥衆開窯，誘取婦人子女，藏匿勒賣，事發者，不分良人奴婢、已賣未賣，審係開窯情實，為首照光棍例擬斬立決，為從發黑龍江，給披甲人為奴。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、盛京、烏喇等處居住之人買人，仍照例用印行買外，若不詳詢來歴，混買人者，係另戶，連妻子發往江寧、杭州披甲；係家人，止將本人發往江寧、杭州，給窮披甲之人為奴。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡外省民人有買貴州窮民子女者，令報明地方官，用印准買，但一人不許買至四五人，帶往外省。仍令各州縣約立官媒，凡買賣男婦人口，憑官媒詢明來歴，定價立契，開載姓名、住址、男女、年庚，送官鈴印。該地方官預給循環印簿，將經手買賣之人登簿，按月繳換稽查。倘契中無官媒花押，及數過三人者，即究其略賣之罪。倘官媒通同棍徒興販，及不送官印契者，俱照例治罪。至來歴分明，而官媒掯索，許即告官懲治。如地方官不行查明，將苗民男婦用印賣與川販者，照例議處。至印賣苗口以後，給與路照，填註姓名、年貌，關汛員弁驗明放行。如有兵役留難勒索，及受賄縱放者，俱照律治罪，該管員弁分別議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡窩隱川販，果有指引捆拐，藏匿遞賣確據者，審實，照開窯為首例，同川販首犯，皆斬立決，在犯事地方正法。其無指引捆拐遞賣情事，但窩隱護送分贓者，不論贓數，不分首從，俱發近邊充軍。其止知情窩留，未經分贓者，無論人數多寡，為首者杖一百、流三千里，為從杖一百、徒三年。其鄰佑知而不首者，杖一百。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、貴州、雲南、四川地方民人，誘拐本地子女在本省售賣，審無勾通外省流棍情事，仍照誘拐婦人子女本例分別定擬。如捆綁本地子女在本地售賣，為首擬斬監候，為從發近邊充軍。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡貴州地方有外來流棍勾通本地棍徒，將荒村居住民苗人戶殺害人命，虜其婦人子女，計圖販賣者，不論已賣未賣，曾否出境，俱照強盜得財律，不分首從皆斬，梟示。其有迫脅同行，並在場未經下手，情尚可原者，於疏内聲明，減為擬斬監候，請旨定奪。至殺一家三人以上者，仍從重定擬。其用威力強行綁去，及設方略誘，往四川販賣，不論已賣未賣，曾否出境，為首者擬斬立決，為從者擬絞監候。其有將被拐之人傷害致死者，除為首斬決外，為從者擬斬監候。若審無威力捆縛，及設計強賣，實係和同誘拐往川者，不論已賣未賣，但起行在途，為首者擬絞監候，為從者杖一百、流三千里。被誘之人，仍照例擬徒。其窩隱川販在家，果有指引殺人捆虜，及勾通略誘和誘子女，藏匿遞賣者，審實，各與首犯罪同。其無指引勾串等情，但窩隱護送分贓，與僅知情窩留而未分贓者，仍照舊例分別定擬。雲南、四川所屬地方，如有拐販捆虜等犯，亦照貴州之例行。其一年限内拿獲興販棍徒，並不能拿獲之文武員弁，均按人數，分別議敘議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡流棍販賣貴州苗人，除本犯照例治罪外，其知情故買者，照違制律杖一百，仍將苗人給親收領。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡收留迷失子女不報，及誘拐人犯，各衙門番捕不行查拿，經他處緝獲，將番捕照緝盜逾限律責處。知而不拿者，照應捕人知罪人所在而不捕律，減罪人罪一等發落，該管官按窩留誘拐人數，分別議處。其直隸各省之地方、保甲人等，如見外來之人帶有幼童幼女行走住宿，形跡可疑者，盤詰得實，即行捕治。倘有疏縱，經別處拿獲，供出容留地方，將容留之家照知情容留拐帶例懲治，地方、保甲照窩藏逃人例治罪，該地方官亦照例議處。如有借稽查名色，訛詐生事者，均照訛詐例治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、略賣海外番仔之内地民人，不分首從，杖一百、流三千里。俟有便船，仍令帶回安插。文武官稽查不力，照外國之人私自進口，不行查報，交部分別議處；得贓者，以枉法治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、興販婦人子女，轉賣與他人為奴婢者，杖一百、流三千里。若轉賣與他人為妻妾子孫，杖一百、徒三年，為從各減一等。地方官匿不申報，別經發覺，交部議處。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、和誘、略賣期親卑幼，依律分別擬徒外，若略賣期親尊長，照卑幼強搶期親尊屬嫁賣例，擬斬監候；和者減一等，杖一百、流三千里。如因和誘而姦，仍依律各斬立決。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、誘拐内外大功以下、緦麻以上親及親之妻，審無姦情者，仍以和略賣大功以下尊卑親本律，分別和略，擬以徒流。若因姦而拐，及因拐而和姦，除從祖祖母、祖姑、從祖伯叔母、從祖伯叔姑、從父姊妹、母之姊妹，及兄弟妻、兄弟子妻者，各依律絞決外，餘俱照凡人誘拐例[註]擬軍。至誘拐期親以下、緦麻以上親之妾，毋論曾否通姦，概依凡人誘拐例定擬。惟姦父祖妾者，依律斬決，不在此例。誘拐者，仍以凡論。<inf>略誘者，絞候。和誘者，發遣。</inf>
                            家紅按:原書“例”作“律”。據《會典》及按語改。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡姦夫誘拐姦婦之案，除本夫不知姦情，及雖知姦情而迫於姦夫之強悍，不能禁絶，並非有心縱容者，姦夫仍依和誘知情為首例擬軍，姦婦減等滿徒。若係本夫縱容抑勒妻妾與人通姦，致被拐逃者，姦夫於軍罪上減一等，杖一百、徒三年；姦婦及為從之犯再減一等，杖九十、徒二年半。本夫本婦之祖父母、父母縱容抑勒通姦者，亦照此例辦理。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡將受寄他人十歲以下子女賣為奴婢者，發極邊足四千里充軍；賣為子孫者，杖一百、徒三年，為從各減一等。若將受寄他人十一歲以上子女和同賣為奴婢、子孫者，分別首從，各遞減一等。子女不知情者，仍照前例問擬。被賣之人俱不坐，給親屬領回。知情故買者，減本犯罪一等，不知者不坐。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、奴及雇工略賣家長之妻女及子者，照卑幼強搶期親尊屬嫁賣例，擬斬監候。其因略賣而又犯殺傷、姦淫等罪，仍各照本律，分別斬決、凌遲，從重科罪。至略賣家長之期功以下親屬，仍照例擬絞；和者，改發雲貴、兩廣極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、内地姦民及在洋行充當通事、買辦，設計誘騙愚民，雇與洋人承工，其受雇之人並非情甘出口，因被拐賣威逼，致父子兄弟離散者，不論所拐係男婦女子，及良人奴婢，已賣未賣，曾否上船出洋，及有無籍洋人為護符，但係誘拐已成，為首斬立決，為從絞立決。該地方官獲犯審實，一面按約照會外國領事官，將被拐之人立即釋放送回，一面録取犯供解審。該督撫提勘後，先行正法，按三個月彙奏一次，仍逐案備招咨部。其華民情甘出口，在英、法等國所屬各處承工者，仍准其立約，赴通商各口下船，毫無禁阻。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="31">
                <title lang="ch">Xinglü qi zeidao xia zhier 刑律七賊盜下之二</title> 
                <title lang="en"></title>
                <title lang="fr"></title>
                <lu id="276">
                    <title lang="ch">Fazhong 發塚</title>
                    <title lang="en"/>
                    <title lang="fr"/>
                    <content lang="ch">凡發掘<inf>他人</inf>墳塚，見棺槨者，杖一百、流三千里。已開棺槨見屍者，絞<inf>監候</inf>。發而未至棺槨者，杖一百、徒三年。<inf>招魂而葬，亦是。為從減一等。</inf>若<inf>年遠</inf>塚先穿陷，及未殯埋而盜屍柩<inf>屍在柩未殯，或在殯未埋</inf>者，杖九十、徒二年半。開棺槨見屍者，亦絞。<inf>雜犯。</inf>其盜取器物、甎石者，計贓准凡盜論，免刺。○若卑幼發<inf>五服以内</inf>尊長墳塚者，同凡人論。開棺槨見屍者，斬<inf>監候</inf>。若棄屍賣墳地者，罪亦如之。買地人、牙保知情者，各杖八十。追價入官，地歸同宗親屬。不知者不坐。若尊長發<inf>五服以内</inf>卑幼墳塚，開棺槨見屍者，緦麻杖一百、徒三年；小功以上，各遞減一等。<inf>祖父母、父母</inf>發子孫墳塚，開棺槨見屍者，杖八十。其有故而依禮遷葬者，<inf>尊長、卑幼</inf>俱不坐。○若殘毀他人死屍，及棄屍水中者，各杖一百、流三千里。<inf>謂死屍在家或在野未殯葬，將屍焚燒殘毀之類。若已殯葬者，自依發塚開棺槨見屍律，從重論。</inf>若毀棄緦麻以上尊長<inf>未葬</inf>死屍者，斬<inf>監候</inf>。棄<inf>他人及尊長</inf>而不失<inf>其屍</inf>，及<inf>毀而但</inf>髡髪若傷者，各減一等。<inf>凡人減流一等，卑幼減斬一等。</inf>○<inf>毀棄</inf>緦麻以上卑幼<inf>死屍</inf>，各依凡人<inf>毀棄，依服制</inf>遞減一等。毀棄子孫死屍者，杖八十。其子孫毀棄祖父母、父母，及奴婢、雇工人毀棄家長死屍者<inf>不論殘失與否</inf>，斬。<inf>監候。律不載妻妾毀棄夫屍，有犯，依緦麻以上尊長律奏請。</inf>○若穿地得<inf>無主</inf>死屍，不即掩埋者，杖八十。若於他人墳墓<inf>為</inf>熏狐狸，因而燒棺槨者，杖八十、徒二年；燒屍者，杖一百、徒三年。若緦麻以上尊長，各遞加一等。<inf>燒棺槨者，各加為杖九十、徒二年半。燒屍者，遞加為杖一百、流二千里。不可依服屬各遞加，致反重於祖父母、父母也。</inf>卑幼，各<inf>因其服</inf>依凡人遞減一等。若子孫於祖父母、父母，及奴婢、雇工人於家長墳墓熏狐狸者，杖一百；燒棺槨者，杖一百、徒三年；燒屍者，絞<inf>監候</inf>。○平治他人墳墓為田園者<inf>雖未見棺槨</inf>，杖一百。<inf>仍令改正。</inf>於有主墳地内盜葬者，杖八十，勒限移葬。<inf>若將尊長墳塚平治作地，得財賣人，止問誆騙人財，不可作棄屍賣墳地斷，計贓輕者，仍杖一百。買主知情，則坐不應重律，追價入官；不知情，追價還主。</inf>○若地界内有死人，里長、地鄰不申報官司檢驗，而輒移他處及埋藏者，杖八十。以致失屍者，<inf>首</inf>杖一百。殘毀及棄屍水中者，<inf>首</inf>杖六十、徒一年。<inf>殘棄之人，仍坐流罪。</inf>棄而不失，及髡發若傷者，各減一等。<inf>杖一百。若鄰里自行殘毀，仍坐流罪。</inf>因而盜取衣服者，計贓准竊盜論，免刺。
                    </content>
                    <li id="1">
                        <content lang="ch">一、凡奴婢、雇工人發掘家長墳塚已行，未見棺者，為首絞監候，為從發近邊充軍。見棺槨者，為首絞立決，為從絞監候。開棺槨見屍者，為首斬立決，梟示，為從斬監候。毀棄撇撒死屍者，不分首從，皆斬立決，梟示。如有家長尊卑親屬或外人為首為從，分別服制，凡人各以首從論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡子孫發掘祖父母、父母墳塚，均不分首從，已行，未見棺槨者，皆絞立決；見棺槨者，皆斬立決。開棺見屍，並毀棄屍骸者，皆凌遲處死。若開棺見屍至三塚者，除正犯凌遲處死外，其子俱發往伊犁當差。如有尊長、卑幼或外人為首為從，分別服制、凡人，各以首從論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡盜葬之人，除侵犯他人墳塚，發掘開棺見屍者，仍各按照律例治罪外，如因盜葬後被地主發掘棄毀，無論所葬係尊長及卑幼屍柩，俱照強占官民山場律，杖一百、流三千里。如於有主墳地及切近墳旁盜葬，尚無侵犯，致被地主發掘等情者，照強占山場滿流律，量減一等，杖一百、徒三年。若止於田園山場内盜葬者，照強占山場滿流律，量減二等，杖九十、徒二年半。仍勒限一個月，押令犯屬遷移。逾限不遷，即將犯屬枷示，候遷移日釋放。其唆令盜葬之地師、訟師，與本犯一體治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、貪人吉壤，將遠年之墳盜發者，子孫告發，審有確據，將盜發之人以開棺見屍律，擬絞監候。如非其子孫，又非實有確據之前人古塚，但因有土墩，見人埋葬，輒稱伊遠祖墳墓，勾引匪類，夥告夥證，陷害無辜，審明，將為首者照誣告人死罪未決律，杖一百、流三千里；為從，各照誣告為從律科斷。若實係本人遠祖之墳，被人發掘盜葬，因將所盜葬之棺發掘抛棄者，照祖父母、父母被殺，子孫不告官司而擅殺行兇人律，杖六十。若盜葬者並無發掘等情，止在切近墳旁盜葬，而本家輒行發掘者，應照地界内有死人不報官司，而輒移他處律科斷。如有毀棄屍骸，照地界内有死人而移屍毀棄律科斷。若非係墳地，止在田地場園内盜葬，而地主發掘，開棺見屍，仍照律擬絞。其不開棺見屍者，各照本律減一等治罪。如兩造本係親屬，其所侵損之墳塚、棺槨、屍骸，與本身皆有服制者，各照律内服制科斷。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、民人除無故挖焚已葬屍棺者，仍照例治罪外，其因爭墳阻葬，開棺易罐，埋藏占葬者，亦照開棺見屍，殘毀死屍各本律治罪。若以他骨暗埋，預立封堆，偽説廕基，審係恃強占葬者，照強占官民山場律治罪。審係私自偸埋者，照於有主墳地内偸葬律治罪。<inf>按：照律治罪，則杖八十矣。與上條參看。</inf>其侵犯他人墳塚者，照發掘他人墳塚律治罪。如果審係地師教誘，將教誘之地師均照詐教誘人犯法律，分別治罪。若地方官隱諱寛縱，不實力查究，照例參處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡愚民惑於風水，擅稱洗筋、檢筋名色，將已葬父母及五服以内尊長骸骨發掘檢視，占驗吉兇者，均照服制，以毀棄坐罪。幫同洗檢之人，俱以為從論。地保扶同隱匿，照知人謀害他人不即阻首律，杖一百。若有故而以禮遷葬，仍照律勿論。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡毆故殺人案内兇犯，起意殘毀死屍，及棄屍水中，其聽從擡棄之人，無論在場有無傷人，俱照棄屍為從律，杖一百、徒三年。若埋屍滅跡，其聽從擡埋之人，審係在場幫毆有傷，律應滿杖者，亦杖一百、徒三年。其在場並未傷人，止於聽從擡埋者，照里長地鄰棄屍律，杖六十、徒一年。<inf>如案内餘人起意毀棄，及埋屍滅跡，仍照棄屍為首律，杖一百、流三千里。</inf>不失屍者，各減一等。若受雇擡埋，並不知情者，仍照地界内有死人，不報官司而輒移藏律，杖八十。至竊劫之犯，如有在湖河、舟次格鬪致斃，屍墮水中，漂流不獲，及山谷險隘，猝然遇暴，屍沈澗溪，本無毀棄之情，仍依格殺本律科斷，毋庸牽引棄屍之律。若係在家夤夜格捕致死姦盜之犯，或在曠野道途格殺拒捕盜賊，罪本不應擬抵，將屍毀棄掩埋，移投坑井者，照地界内有死人，不報官司，私自掩埋律，杖八十。因而遺失者，照地界内有死人，移置他所，以致失屍律，杖一百。如有格殺之後，懷挾讎恨，逞兇殘毀，投棄水火，割剥損傷者，仍照毀棄死屍本律科罪。其隨同協捕共毆之餘人，有犯棄毀移埋等項，俱照此例分別辦理。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡指稱旱魃，刨墳毀屍，為首者，照發塚開棺見屍律，擬絞監候。如訊明實無嫌隙，秋審入於緩決。若審有挾讎洩忿情事，秋審入於情實。為從幫同刨毀者，改發近邊充軍；年在五十以上，仍發附近充軍。其僅止聽從同行，並未動手者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、有服尊長盜卑幼未殯未埋屍柩，開棺見屍者，緦麻尊長為首，依發卑幼墳塚開棺見屍，杖一百、徒三年律，減一等；未開棺槨者，再減一等。如係小功以上尊長為首，各依律以次遞減。為從之尊長，亦各按服制，減為首之罪一等。如有卑幼或外人為首為從，分別服制、凡人，各以首從論。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、夫毀棄妻屍者，比依尊長毀棄期親卑幼死屍律，於凡人杖流上遞減四等，杖七十、徒一年半。不失屍，及毀而但髡髪若傷者，再減一等，杖六十、徒一年。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡發掘墳塚，及鋸縫鑿孔偸竊之案，但經得財，俱覈計所得之贓，照竊盜贓科斷。如計贓輕於本罪者，仍依本例定擬。若計贓重於本罪者，即從重治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡發掘貝勒、貝子、公夫人等墳塚，開棺槨見屍者，為首斬立決，梟示，為從皆絞立決。見棺者，為首絞立決，為從皆絞監候。未至棺者，為首絞監候，為從發邊遠充軍。如有發掘歴代帝王陵寢，及《會典》内有從祀名位之先賢名臣，並前代分藩親王，或遞相承襲分藩親王墳墓者，俱照此例治罪。若發掘前代分封郡王，及追封藩王墳墓者，除犯至死罪，仍照發掘常人墳塚例定擬外，餘各於發掘常人墳塚本罪上加一等治罪。以上所掘金銀，交與該督撫，飭令地方修葺墳塚。其玉帶、珠寶等物，仍置塚内。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、發掘常人墳塚，開棺見屍，為首者擬斬立決；為從，無論次數，俱擬絞監候。其發塚見棺，鋸縫鑿孔，抽取衣飾，尚未顯露屍身，為首者擬絞立決，為從俱擬絞監候。發塚開棺見屍，為從幫同下手開棺者，不論次數，秋審俱入情實。在外瞭望一二次者，入於緩決；三次及三次以上者，入於情實。其發塚見棺，鋸縫鑿孔，為從幫同鑿棺鋸棺，三次及三次以上者，入於情實；一二次者，入於緩決。在外瞭望六次者，入於情實；一次至五次者，入於緩決。至發掘常人墳塚見棺槨，為首者改發近邊充軍；年五十以上，發附近充軍；為從者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、盜未殯未埋屍柩，及發年久穿陷之塚，未開棺槨者，杖一百、徒三年；為從杖九十、徒二年半。如開棺見屍，為首一次者，發邊遠充軍；二次者，發極邊煙瘴充軍；三次者，絞。為從一次者，仍照雜犯流罪，總徒四年；二次者，發邊遠充軍；三次者，發極邊煙瘴充軍；三次以上者，亦絞。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、盜未殯未埋屍柩，鋸縫鑿孔，為首一二次者，杖一百、徒三年；三次者，照雜犯流罪，總徒四年；四次五次者，發邊遠充軍；六次及六次以上者，發極邊煙瘴充軍。為從一二次者，杖九十、徒二年半；三次者，杖一百、徒三年；四次五次者，總徒四年；六次七次者，發邊遠充軍；八次及八次以上者，發極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、發掘墳塚，並盜未殯未埋屍柩，無論已開棺、未開棺，及鋸縫鑿孔等項人犯，各按其所犯本條之罪，分別首從，併計科斷。如一人疊竊，有首有從，則視其為首次數，與為從次數，罪名相比，從其重者論。若為首各次併計罪輕，准其將為首次數歸入為從次數内併計科罪，不得以為從次數作為為首次數併計，亦不得以盜未殯未埋屍柩，及鋸縫鑿孔之案，歸入發塚見棺及開棺見屍案内，併計次數治罪。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、受雇看守墳墓，並無主僕名分之人，如有發塚，及盜未殯未埋屍柩，並鋸縫鑿孔，與未開棺槨者，或自行盜發，或聽從外人盜發，除死罪無可復加外，犯該軍流以下等罪，悉照凡人首從各本律例上加一等問擬。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、糾衆發塚起棺，索財取贖，已得財者，將起意及為從下手發掘、扛擡棺木之犯，比依強盜得財律，不分首從，皆斬立決。跟隨同行，在場瞭望之犯，發新疆，給官兵為奴。其未經得財者，首犯仍比依強盜得財律斬立決，從犯俱發新疆，給官兵為奴。如發塚後，將屍骨抛棄道路，並將控告人殺害者，亦照強盜得財律，不分首從，皆斬立決。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、子孫盜祖父母、父母未殯未埋屍柩，不分首從，開棺見屍者，皆斬立決。如未開棺槨，事屬已行，確有顯迹者，皆絞立決。如有尊長、卑幼或外人為首為從，分別服制、凡人，各以首從論。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、有服卑幼盜尊長未殯未埋屍柩，未開棺槨者，為首期親卑幼，發極邊足四千里充軍；功緦卑幼，發邊遠充軍。為從期親卑幼，發邊遠充軍；功緦卑幼，發近邊充軍。開棺見屍者，為首期親卑幼，實發雲貴、兩廣極邊煙瘴充軍；功緦卑幼，發極邊足四千里充軍。為從期親卑幼，發極邊足四千里充軍；功緦卑幼，發邊遠充軍。如有尊長或外人為首為從，分別服制、凡人，各以首從論。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、有服卑幼發掘尊長墳塚，未見棺槨者，為首期親卑幼，發極邊足四千里充軍；功緦卑幼，發邊遠充軍。為從期親卑幼，發邊遠充軍；功緦卑幼，發近邊充軍。見棺槨者，為首期親卑幼，實發雲貴、兩廣極邊煙瘴充軍；功緦卑幼，發極邊足四千里充軍。為從期親卑幼，發極邊足四千里充軍；功緦卑幼，發邊遠充軍。如有尊長或外人為首為從，分別服制、凡人，各以首從論。開棺見屍，並鋸縫鑿孔首從之卑幼，無論期親、功緦，均照常人一例問擬。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、平治他人墳墓為田園，未見棺槨，止一塚者，仍照律杖一百。如平治多塚，每三塚加一等，罪止杖一百、徒三年。<inf>按：此比律加重者。</inf>卑幼於尊長有犯，緦麻功服，各加凡人一等；期親，又加一等。<inf>按：此二層無“罪止”之文，加一等，則罪止流二千里；又加一等，則罪止二千五百里矣。</inf>若子孫平治祖墳，並奴僕、雇工平治家長墳一塚者，杖一百、徒三年。每一塚加一等，仍照加不至死之例，加至實發雲貴、兩廣極邊煙瘴充軍為止。<inf>按：子孫與奴雇，此處又一體科罪，而上數條則輕重互異，似嫌參差。</inf>其因平治而盜賣墳地<inf>按：盜賣墳地似係統他人、卑幼而言</inf>得財者，均按律計贓准竊盜論，加一等；贓輕者，各加平治罪一等。知情謀買者，悉與犯人同罪。<inf>按：律文卑幼棄屍賣墳地者，斬；買地人、牙保知情者，各杖八十，與此不同。知情謀買，與犯同罪，亦與私買墳樹治罪有異，應參看。</inf>不知者不坐。如因平治而強占，或盜賣計畝數多，按例應擬徒流充軍，以至因平治而見棺見屍，並棄毀屍骸，按例應擬軍遣、斬絞、凌遲者，仍照各本例，從其重者論。其子孫因貧賣地，留墳祭掃，並未平治，又非盜賣者，不在此例。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、奴僕、雇工人盜家長未殯未埋屍柩，未開棺槨，事屬已行，確有顯迹者，照發塚已行未見棺例，為首斬監候，為從發近邊充軍。開棺見屍者，照發塚見棺槨例，為首絞立決，為從絞監候。其毀棄撇撒死屍者，仍照舊例，不分首從，皆斬立決。<inf>按：此較子孫治罪為輕，因係照乾隆六年成案纂定故也。</inf></content>
                        <content lang="en"/>
                        <content lang="fr"/>
                    </li>
                    
                </lu>
                <lu id="277">
                    <title lang="ch">Ye wugu rurenjia 夜無故人人家</title>
                    <title lang="en"/>
                    <title lang="fr"/>
                    <content lang="ch">凡夜無故入人家内者，杖八十。主家登時殺死者，勿論。其已就拘執而擅殺傷者，減鬪殺傷罪二等；至死者，杖一百、徒三年。
                    </content>
                    <li id="1">
                        <content lang="ch">一、鄰佑人等因賊犯黑夜偸竊，或白日入人家内院内偸竊，攜贓逃遁，直前追捕，或賊勢強横，不能力擒送官，登時倉猝毆斃者，杖一百、徒三年，餘人杖八十。若賊已棄贓，及未得財，輒復捕毆致斃，並已被毆跌倒地，及就拘獲後，輒復疊毆，又捕人多於賊犯，倚衆共毆致斃者，仍照擅殺罪人律，擬絞監候，餘人杖一百。其賊犯持仗拒捕，登時格殺者勿論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡事主<inf>奴僕、雇工皆是</inf>因賊犯黑夜偸竊，或白日入人家内院内偸竊財物，並市野偸竊有人看守器物，登時追捕，毆打至死者，不問是否已離盜所，捕者人數多寡，賊犯已未得財，俱杖一百、徒三年，餘人杖八十。若賊犯已被毆跌倒地，及已就拘獲，輒復疊毆致斃，或事後毆打致死者，均照擅殺罪人律，擬絞監候。其曠野白日偸竊無人看守器物，毆打致死者，不問是否登時，亦照擅殺人律，擬絞監候，餘人均杖一百。如賊犯持仗拒捕，被捕者登時格殺，仍依律勿論。<inf>凡刀械、石塊皆是持仗。事在頃刻，勢出倉猝，謂之登時。抵格而殺，謂之格殺。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、賊犯曠野白日盜田園穀麥、蔬果、柴草、木石等類，被事主、鄰佑毆打致死者，不問是否登時，有無看守，各照擅殺罪人律，擬絞監候。其賊犯持仗拒捕，登時格殺者，仍勿論。</content>
                        <content lang="en"/>
                        <content lang="fr"/>
                    </li>
                </lu>
                <lu id="278">
                    <title lang="ch">Daozei wozhu 盜賊窩主</title>
                    <title lang="en"/>
                    <title lang="fr"/>
                    <content lang="ch">凡強盜窩主造意，身雖不<inf>同</inf>行，但分贓者，斬。<inf>若行，則不問分贓、不分贓，只依行而得財者，不分首從皆斬。若不知盜情，只是暫時停歇者，止問不應。</inf>若不<inf>同</inf>行又不分贓者，杖一百、流三千里。共謀<inf>其窩主不曾造謀，但與賊人共知謀情</inf>者，行而不分贓，及分贓而不行，皆斬。若不行又不分贓者，杖一百。○竊盜窩主造意，身雖不行，但分贓者，為首論。若不行又不分贓者，為從論<inf>減一等</inf>。以臨時主意上盜者為首，其<inf>窩主若不造意而但</inf>為從者，行而不分贓，及分贓而不行<inf>減造意一等</inf>，仍為從論。若不行又不分贓，笞四十。○若本不同謀，<inf>偶然</inf>相遇共<inf>為強竊</inf>盜，<inf>其強盜固不分首從，若竊盜則</inf>以臨時主意上盜者為首，餘為從論。○其知人略賣和誘人，及強竊盜後而分<inf>所賣所盜</inf>贓者，計所分贓，准竊盜為從論，免刺。○若知強竊盜贓而故買者，計所買物坐贓論。知而寄藏者，減<inf>故買</inf>一等。各罪止杖一百。其不知情誤買及受寄者，俱不坐。
                    </content>
                    <li id="1">
                        <content lang="ch">一、推鞫窩主窩藏分贓人犯，必須審有造意共謀實情，方許以窩主律論斬。若止是勾引容留，往來住宿，並無造意共謀情状者，但當以窩藏例發遣，毋得附會文致，概坐窩主之罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各處大戶家人、佃僕結搆為盜，殺官劫庫，劫獄放火，許大戶即送官追問。若大戶知情故縱，除實犯死罪外，杖徒流罪俱發附近充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡皇親、功臣管莊家僕、佃戶人等，及諸色軍民大戶，勾引來歴不明之人，窩藏強盜二名以上、竊盜五名以上，坐家分贓者，俱問發近邊充軍。若有造意共謀之情者，各依律從重科斷。干礙皇親、功臣者，參究治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡強盜窩主之鄰佑知而不首者，杖一百。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、強竊盜窩家之同居父兄、伯叔與弟自首者，照例免罪。本犯照強盜父兄自首例，分別發落外，至父兄人等知情而又分贓，各照強竊盜為從例，減一等治罪。父兄不能禁約子弟窩盜者，各照強竊盜父兄論。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡曾任職官及在籍職官，窩藏竊盜強盜，按平民窩主本律本例，罪應斬決者，加擬梟示；罪應絞候者，加擬絞立決；罪應徒流充軍者，概行發遣黑龍江當差。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、漕船被盜，船戶、舵工人等除勾留容隱分贓，仍照例治罪外，如失事時有頻呼不應，不力為救護者，分別強竊，照窩主不行不分贓例，各減一等治罪。失察之該管員弁，分別議處。其有拿獲別幫盜首，及竊盜積案巨窩者，交部分別議敘。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、容留外省流棍者，照勾引來歴不明之人例，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、編排保甲，保正、甲長、牌頭須選勤愼練達之人點充。如豪横之徒藉名武斷，該管官嚴查究革，從重治罪。果實力查訪盜賊，據實舉報，照捕役獲盜過半以上例，按名給賞。倘知有為盜窩盜之人，瞻隱徇匿者，杖八十。如係竊盜，分別賊情輕重懲警。若牌頭於保正、甲長處舉報，而不行轉報者，甲長照牌頭減一等，保正減二等發落，牌頭免坐。其一切戶婚田土，不得問及保甲，惟人命重情，取問地鄰、保甲。賭博為盜賊淵藪，仍令同盜賊一併查舉。再，地方有堡子村莊，聚族滿百人以上，保甲不能遍查[註]，選族中有品望者，立為族正。若有匪類，令其舉報，倘徇情容隱，照保甲一體治罪。
                            家紅按:原書“遍查”作“編查”。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、牌頭所管内有為盜之人，雖不知情而失察，坐以不應輕律，笞四十。甲長、保正，遞減科罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡來歴不明、遊蕩姦偽之徒，潛居京城，令五城司坊、宛大兩縣，不時稽查客店、庵院，取具並無容留甘結，以憑各衙門查閲。賃房居住者，令房主詢明保人來歴，並著兩鄰稽查，倘有此等遊棍，協同斥逐。若徇情受賄容留者，除本犯照律治罪，遞回原籍外，其容留之客店、寺廟，住持、房主一併懲治。該管官不行查出，照例議處。至編戶居民，住有常業，及候補、候選、讀書、貿易諸色人等，確有憑據者，毋許驅逐。倘有借端勒索，混擾良民者，照嚇詐例治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、老瓜賊，本處鄰佑、地保有知情容留者，發近邊充軍。若非知情容留，止係失於稽查，各照不應重律杖八十。其鄰佑、地保及兵役、平民能偵知瓜賊行踪，赴地方官密禀。該地方官即行嚴拿，不許指出首人姓名，俟拿獲瓜賊，審實，將首人給賞。如瓜賊將首人扳害，立案不行。首獲之賊，係首犯，賞銀五十兩；係夥犯，賞銀二十五兩。首獲多者，按名賞給，在充公銀兩内動支。有挾嫌誣首情弊，仍照誣告例治罪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、窩留積匪之家，果有造意，及同行分贓代賣，改發極邊煙瘴充軍，面刺“改發”二字。如有脱逃被獲，即改發新疆，酌撥種地當差。其未經造意，又不同行，但經窩留，分得些微財物，或止代為賣贓者，均減本犯一等治罪。至窩藏回民行竊，犯至遣戍者，亦照窩藏積匪例，分別治罪。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡造意分贓之窩主，不得照竊盜律以一主為重，應統計各主之贓數，在一百二十兩以上者，擬絞監候。其在一百二十兩以下，亦統計各贓科罪。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、洋盜案内知情接買盜贓之犯，不論贓數多寡，一次，杖一百、徒三年；二次，發近邊充軍；三次以上，發新疆，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、西寧地方拿獲私歇家，除審有不法重情，實犯死罪外，其但在山僻小路，經年累月開設私歇家者，為首照私通土苗例，發邊遠充軍，為從杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、回民窩竊，罪應極邊煙瘴者，改發新疆，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、凡各處無籍之徒，引賊劫掠，以復私讎，探報消息，致賊逃竄者，照姦細律處斬，梟首示衆。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、山東省匪徒有窩留捻幅匪犯者，無論有無同行，但其窩留之犯曾經搶奪、訛索、強當滋事者，窩主悉照首犯一例治罪。倘數年後此風稍息，奏明仍照舊例辦理。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、強盜案内知情買贓之犯，照洋盜例，分別次數定擬。其知而寄藏，及代為銷贓者，一次，杖八十、徒二年；二次，杖九十、徒二年半；三次以上，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、知竊盜贓而接買受寄，若馬驘等畜，至二頭匹以上，銀貨坐贓至滿數者，俱問罪，不分初犯、再犯，枷號一個月發落。若三犯以上，不分贓數多寡，俱免枷號，發近邊充軍。<inf>接買盜贓，至八十兩為滿數。受寄盜贓，至一百兩為滿數。盜後分贓，至一百二十兩以上為滿數。</inf></content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、廣東、廣西二省如有不法姦徒，窩藏匪類，捉人關禁勒贖，坐地分贓者，無論曾否得贓，及所捉人數，並次數多寡，但經造意，雖未同行，即照苗人伏草捉人案内土哨姦民勾通取利造意例，擬斬立決。雖未造意，但經事前同謀者，即分別有無陵虐，及致令自盡各情，照捉人首犯，分別擬以斬候、發遣。若先未造意、同謀，僅止事後窩留，關禁勒贖，如捉人首犯罪應斬絞者，窩留之犯發遣新疆，給官兵為奴；罪應擬遣者，發極邊足四千里充軍。倘由本犯自行關禁勒贖，別無窩家者，仍按本例從其重者論。本犯父兄，究明曾否分贓，照盜案例分別發落。鄰佑、牌保除受賄包庇，從重定擬外，若止知情不首，亦照盜案例分別責懲。窩留關禁之房屋，如係房主知情者，房屋一併入官。倘數年後此風稍息，仍隨時奏明，酌量辦理。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、強盜窩主造意不行又不分贓，改發新疆，給官兵為奴。若非造意，又不同行分贓，但知情，存留一人，發近邊充軍；存留二人，亦發新疆，給官兵為奴。存留三人以上，於發遣處加枷號三個月；五人以上，加枷號六個月。如知情而又分贓，無論存留人數多寡，仍照窩主律斬。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、順天府五城及直隸、山東二省窩藏竊盜，一二名者，杖一百、徒三年；三名以上者，發近邊充軍；五名以上者，實發雲貴、兩廣極邊煙瘴充軍。窩留積匪之家，無論賊犯在彼行竊與否，但經知情窩留，亦實發雲貴、兩廣極邊煙瘴充軍。若罪應擬死，仍各從其重者論。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡窩線同行上盜得財者，仍照強盜律定擬。如不上盜，又未得財，但為賊探聽事主消息，通線引路，照強盜窩主造意不行又不分贓，改發新疆，給官兵為奴。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="279">
                    <title lang="ch">Gongmou weidao 共謀為盜<inf>此條專為共謀而臨時不行者言。</inf></title>
                    <title lang="en"/>
                    <title lang="fr"/>
                    <content lang="ch">凡共謀為強盜，<inf>數内一人</inf>臨時不行，而行者卻為竊盜，此共謀<inf>而不行</inf>者<inf>曾</inf>分贓，<inf>但係</inf>造意者<inf>即</inf>為竊盜首，<inf>果係</inf>餘人並為竊盜從。若不分贓，<inf>但係</inf>造意者即為竊盜從，<inf>果係</inf>餘人並笞五十，<inf>必查</inf>以臨時主意上盜者為竊盜首。○其共謀為竊盜，<inf>數内一人</inf>臨時不行，而行者為強盜，其不行之人<inf>係</inf>造意者<inf>曾</inf>分贓，知情不知情，並為竊盜首。<inf>係</inf>造意者<inf>但</inf>不分贓，及<inf>係</inf>餘人<inf>而曾</inf>分贓，俱為竊盜從。以臨時主意及共為強盜者，不分首從論。
                    </content>
                    <li id="1">
                        <content lang="ch">一、共謀為強盜，夥犯臨時畏懼不行，而行者仍為強盜，其不行之犯，但事後分贓者，杖一百、流二千里；贓重者，仍從重論；不分贓者，杖一百。如因患病及別故不行，事後分贓者，發新疆，給官兵為奴；不分贓者，杖一百、徒三年。</content>
                        <content lang="en"/>
                        <content lang="fr"/>
                    </li>
                </lu>
                <lu id="280">
                    <title lang="ch">Gongqu qiewu jiewei dao 公取竊取皆為盜</title>
                    <title lang="en"/>
                    <title lang="fr"/>
                    <content lang="ch">凡盜，公取、竊取皆為盜。<inf>公取謂行盜之人公然而取其財，如強盜、搶奪。竊取謂潛行隱面，私竊取其財，如竊盜、掏摸，皆名為盜。</inf>器物、錢帛<inf>以下兼官、私言</inf>之類，須移徙已離盜所。<inf>方謂之盜。</inf>珠玉、寶貨之類，據入手隱藏，縱<inf>在盜所</inf>未將行，亦是。<inf>為盜。</inf>其木石重器，非人力所勝，雖移本處，未馱載間，猶未成盜。<inf>不得以盜論。</inf>馬牛、馱驘之類，須出闌圈；鷹犬之類，須專制在己，乃成為盜。<inf>若盜馬一匹，別有馬隨，不合併計為罪。若盜其母而子隨者，皆併計為罪。</inf>○此條乃以上盜賊諸條之通例。未成盜而有顯跡證見者，依已行而未得財科斷。已成盜者，依律以得財科斷。
                    </content>
                    
                </lu>
                <lu id="281">
                    <title lang="ch">Qicu cizi 起除刺字</title>
                    <title lang="en"/>
                    <title lang="fr"/>
                    <content lang="ch">凡盜賊曾經刺字者，俱發原籍，收充警跡。該徒者，役滿充警；該流者，於流所充警。若有起除原刺字樣者，杖六十，補刺。<inf>收充警跡，謂充巡警之役，以警跡盜賊之徒。警跡之人，俱有册籍，故曰收充。若非應起除，而私自用藥或火灸去原刺面膊上字樣者，雖不為盜，亦杖六十，補刺原刺字樣。</inf>
                    </content>
                    <li id="1">
                        <content lang="ch">一、凡竊盜等犯，有自行用藥銷燬面膊上所刺之字者，枷號三個月，杖一百，補刺。代毀之人，枷號兩個月，杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡強盜、人命重犯、拒捕殺人竊盜，並律應斬決，以及命案内斬絞監候等犯，情重難宥者，該督撫俱於具題之日，交按察使衙門先行刺字，然後遞回犯事地方監禁。如係強盜，面上刺“強盜”二字；命案斬絞等犯，面上刺“兇犯”二字，仍將已經刺字之處，於本内聲明。其戲殺、誤殺、鬪毆殺，俱免刺。直省等處，如遇面刺“強盜”、“兇犯”等字樣者，即擒拿送官。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、偸刨人參之犯，計贓應擬滿杖者，照竊盜例，初犯刺臂，再犯刺面。如在徒流以上，仍依舊例，初犯刺右面，再犯刺左面。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡監守、常人盜倉庫錢糧及搶奪，並一切犯罪應刺事由之犯，如畏罪自首者，各照律照例分別減等科斷，均免其刺字。<inf>惟強盜自首例應外遣者，仍刺地名，不刺事由。</inf></content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、應發烏魯木齊等處人犯，除例應刺明事由者，仍照例刺發外，其例不應刺事由者，即令起解省分於該犯右面刺“外遣”二字，解赴甘省，酌量分發，補刺地名。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、發遣人犯，如從前面上原刺之字與現犯事由相同者，毋庸重複疊刺。倘現犯事由各別，仍於左面上另行刺字。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、拿獲無賴匪徒，串黨駕船設局，攬載客商，勾誘賭博之犯，審明，無論初犯、再犯，不計次數，概於定案時左面刺“誘賭匪犯”四字。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡回民行竊，分別初犯、再犯，於臂膊面上概刺“竊賊”二字。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、由煙瘴改發極邊人犯，面上刺“煙瘴改發”四字。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、京外在伍兵丁脱逃被獲，及逾限投回者，面上俱刺“逃兵”二字。其軍營脱逃之餘丁，面上刺“脱逃餘丁”四字。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、蠹役犯贓，除照例分別贓數治罪外，無論首從，徒罪以下，以“蠹犯”二字刺臂；流罪以上，刺面。白役有犯，一體辦理。倘犯贓刺字後，仍盤踞衙門充當者，照更名重役例治罪。如有私毀刺字者，即照竊盜銷燬刺字例治罪。若定案時將應刺之犯不行刺字，及刺字後仍無覺察，濫准充當者，該管官交部議處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、新疆改發内地人犯，面上刺“改發”二字。如應刺事由者，并刺事由。若犯事到官，年在七十以上、十五以下，及成殘廢者，仍照律收贖，毋庸刺字。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、臺灣無籍遊民，除犯該徒流以上，仍照定例辦理外，若犯止枷杖，例應逐回原籍管束者，面刺“逐水”字樣。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、發掘墳塚，除塚先穿陷，及止盜墳塚上甎石、器物者，仍照律免刺外，若開棺見屍，及發塚見棺，與發而未見棺，首從均面刺“發塚”二字[註1]。其盜未殯未埋屍柩者，面刺“盜棺”二字。[註2]
                            家紅按1-2:原書“二字”僅作“字”。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、糧船水手聚衆滋事，罪應徒流者，俱面刺“不法水手”四字。如罪止杖笞人犯，遞回原籍，交地方官嚴查管束，毋庸刺字。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、舉貢生監犯罪，例應刺字者，除所犯係黨惡窩匪、卑污下賤，仍行刺字外，若只係尋常通犯，不致行止敗類者，免其刺字。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡蒙古民人、番子人等，有犯搶劫之案，應照蒙古例定擬者，均面刺“搶劫”二字。其蒙古發遣人犯，在配脱逃，面刺“逃遣”二字。至蒙古免死減軍人犯在配脱逃，面刺“逃軍”二字。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、竊盜刺字發落之後，責令充當巡警，如實能改悔，歴二三年無過，又經緝獲強盜二名以上，或竊盜五名以上者，准其起除刺字，復為良民，該地方官編入保甲，聽其各謀生理。若不係盜犯，不准濫行緝拿。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、奴僕為竊盜或搶奪，並盜家長財物，俱刺面。其餘平民犯搶奪，及竊盜初犯，計贓在徒罪以上者，刺面。如竊盜初犯，罪止杖責者，照律於右小臂膊刺字；再犯，左面刺字，不得以贓少罪輕免刺。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、興販硝黄，犯該徒罪以上者，左面刺“硝犯”二字；罪止擬杖者，右臂刺“硝犯”二字。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="32">
                <title lang="ch">Xinglü ba renming zhiyi 刑律八人命之一</title> 
                <title lang="en"></title>
                <title lang="fr"></title>
                <lu id="282">
                    <title lang="ch">Mousharen 謀殺人</title>
                    <title lang="en"/>
                    <title lang="fr"/>
                    <content lang="ch">凡謀<inf>或謀諸心，或謀諸人</inf>殺人，造意者斬<inf>監候</inf>，從而加功者絞<inf>監候</inf>，不加功者杖一百、流三千里。殺訖乃坐。<inf>若未曾殺訖，而邂逅身死，止依同謀共毆人科斷。</inf>○若傷而不死，造意者絞<inf>監候</inf>，從而加功者杖一百、流三千里，不加功者杖一百、徒三年。○若謀而已行，未曾傷人者，<inf>造意為首者</inf>杖一百、徒三年，為從者<inf>同謀同行</inf>各杖一百。但同謀者，<inf>雖不同行</inf>皆坐。○其造意者<inf>通承已殺、已傷、已行三項</inf>身雖不行，仍為首論。從者不行，減行<inf>而不加功</inf>者一等。○若因而得財者，同強盜，不分首從論，皆斬。<inf>行而不分贓，及不行又不分贓，皆仍依謀殺論。</inf>
                    </content>
                    <li id="1">
                        <content lang="ch">一、凡勘問謀殺人犯，果有詭計陰謀者，方以造意論斬。下手助毆者，方以加功論絞。謀而已行，人贓見獲者，方與強盜同辟。毋得據一言為造謀，指助勢為加功，坐虚贓為得財，一概擬死，致傷多命。亦不得以被逼勉從，及尚未成傷，將加功之犯率行量減。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡謀殺幼孩之案，除年在十一歲以上者，仍照例辦理外，如有將十歲以下幼孩逞忿謀殺者，首犯擬斬立決。<inf>若係圖財，或有因姦情事，加擬[註]梟示。</inf>從而加功之犯，俱<inf>按：“俱”字可刪，恐與上小註混淆</inf>擬絞立決。其從而不加功者，俱仍照本律杖一百、流三千里。
                            家紅按:原書“加擬”作“加以”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡謀財害命，照律擬斬立決外，其有因他事殺人後，偶見財物，因而取去者，必審其行兇挾何讎隙，有何證據。果係初無圖財之心，殺人後見有隨身衣物銀錢，乘便取去者，將所得之財倍追給主，仍各依本律科斷。若殺人後掠取家財，並知有藏蓄而取去者，審得實情，仍同強盜論罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡圖財害命得財而殺死人命者，首犯與從而加功者，俱擬斬立決；不加功者，擬斬監候。不行而分贓者，實發雲貴、兩廣極邊煙瘴充軍。未得財殺人，為首者，擬斬監候；從而加功者，擬絞監候；不加功者，杖一百、流三千里。傷人未死而已得財者，首犯擬斬監候；從而加功，如刃傷及折傷以上者，擬絞監候。傷非金刃，又非折傷者，實發雲貴、兩廣極邊煙瘴充軍；不加功者，杖一百、流三千里。不行而分贓者，杖一百、徒三年。未得財傷人，為首者擬絞監候；從而加功者，杖一百、流三千里；不加功者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡謀殺人已行，其人知覺奔逃，或失跌、或墮水等頃，雖未受傷，因謀殺奔脱，死於他所者，造意者滿流，為從滿杖。若其人迫於兇悍，當時失跌身死，原謀擬絞監候，為從者杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、苗人有圖財害命之案，均照強盜殺人斬決梟示例辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡僧人逞兇謀故慘殺十二歲以下幼孩者，擬斬立決。其餘尋常謀故殺之案，仍照本律辦理。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、臺灣等處商船圖財害命之案，均照苗人圖財害命例，擬斬立決，梟示。與命盜案内例應斬梟之犯，均傳首厦門示衆，仍將犯罪事由，榜貼原犯地方。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、有服卑幼圖財謀殺尊長尊屬，各按服制，依律分別凌遲、斬決，均梟首示衆。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、船戶、店家圖財害命，為害行旅，照強盜得財不分首從律皆斬。為首之犯，仍加梟示。同謀不行，事後分贓者，發遣新疆，給官兵為奴。至殺人未得財，及傷人未死，並常人圖財害命，仍照本例辦理。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="283">
                    <title lang="ch">Mousha zhishi ji benguan zhangguan 謀殺制使及本管長官</title>
                    <title lang="en"/>
                    <title lang="fr"/>
                    <content lang="ch">凡奉制命出使，而<inf>所在</inf>官吏謀殺，及部民謀殺本屬知府、知州、知縣，軍士謀殺本管官，若吏卒謀殺本部五品以上長官已行<inf>未傷</inf>者，<inf>首</inf>杖一百、流三千里[註]；已傷者，<inf>首</inf>絞<inf>流、絞俱不言“皆”，則為從各減等。官吏謀殺，監候；餘皆決不待時。下斬同</inf>；已殺者，皆斬。<inf>其從而不加功與不行者，及謀殺六品以下長官，並府州縣佐貳、首領官，其非本屬、本管、本部者，各依凡人謀殺論。按：此註本於《箋釋》。</inf>
                        家紅按:原書“三千里”作“二千里”。</content>
                    
                </lu>
                <lu id="284">
                    <title lang="ch">Mousha zufumu fumu 謀殺祖父母父母</title>
                    <title lang="en"/>
                    <title lang="fr"/>
                    <content lang="ch">凡謀殺祖父母、父母，及期親尊長、外祖父母、夫、夫之祖父母、父母已行<inf>不問已傷、未傷</inf>者，<inf>預謀之子孫，不分首從</inf>皆斬；已殺者，皆凌遲處死。<inf>監故在獄者，仍戮其屍。其為從，有服屬不同，自依緦麻以上律論；有凡人，自依凡論。凡謀殺服屬，皆仿此。</inf>謀殺緦麻以上尊長已行者，<inf>首</inf>杖一百、流二千里<inf>為從杖一百、徒三年</inf>；已傷者，<inf>首</inf>絞<inf>為從加功、不加功，並同凡論</inf>。已殺者，皆斬。<inf>不問首從。</inf>○其尊長謀殺<inf>本宗及外姻</inf>卑幼已行者，各依故殺罪減二等；已傷者，減一等；已殺者，依故殺法。<inf>依故殺法者，謂各依鬪毆條内尊長故殺卑幼律問罪，為從者各依服屬科斷。</inf>○若奴婢及雇工人謀殺家長，及家長之期親、外祖父母，若緦麻以上親者<inf>兼尊卑言，統主人服屬尊卑之親</inf>，罪與子孫同。<inf>謂與子孫謀殺祖父母、父母及期親尊長、外祖父母、緦麻以上尊長同。若已轉賣，依良賤相毆論。</inf>
                    </content>
                    <li id="1">
                        <content lang="ch">一、尊長謀殺卑幼，除為首之尊長仍依故殺法，分別已行、已傷、已殺定擬外，其為從加功之尊長，各按服制，亦分別已行、已傷、已殺三項，各依為首之罪減一等。若同行不加功，及同謀不同行，又各減一等。為從係凡人，仍照凡人謀殺為從科斷。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡尊長故殺卑幼案内，如有與人通姦，因媳礙眼，抑令同陷邪淫不從，商謀致死滅口者，俱照平人謀殺之律，分別首從，擬以斬絞監候。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡子孫謀殺祖父母、父母案内，如有旁人同謀助逆加功者，擬絞立決。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡夫謀殺妻之案，係本夫起意者，仍照律辦理外，如係他人起意，本夫僅止聽從加功者，於絞罪上減一等，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡姑謀殺子婦之案，除伊媳實犯毆詈等罪，仍照本律定擬外，如僅止出言頂撞，輒蓄意謀殺，情節兇殘顯著者，改發各省駐防，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、謀殺期親尊長正犯，罪應凌遲處死者，為從加功之犯，擬以絞候，請旨即行正法；不加功者，仍按律科斷。如為從係有服親屬，各按尊卑服制本律定擬。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、本宗尊長起意謀殺卑幼，罪應絞候之犯，如與死者之子商同謀殺，致其子罪干凌遲者，將起意之犯擬絞立決。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="285">
                    <title lang="ch">Shasi jianfu 殺死姦夫</title>
                    <title lang="en"/>
                    <title lang="fr"/>
                    <content lang="ch">凡妻妾與人姦通，而<inf>本夫</inf>於姦所親獲姦夫、姦婦，登時殺死者，勿論。若止殺死姦夫者，姦婦依<inf>和姦</inf>律斷罪，當官嫁賣，身價入官。<inf>或調戲未成姦，或雖成姦，已就拘執，或非姦所捕獲，皆不得拘此律。</inf>○其妻妾因姦同謀殺死親夫者，凌遲處死，姦夫處斬<inf>監候</inf>。若姦夫自殺其夫者，姦婦雖不知情，絞<inf>監候</inf>。
                    </content>
                    <li id="1">
                        <content lang="ch">一、非姦所獲姦，將姦婦逼供而殺，審無姦情確據者，依毆妻至死論。如本夫姦所獲姦，登時將姦婦殺死，姦夫當時脱逃，後被拿獲到官，審明姦情是實，姦夫供認不諱者，將姦夫擬絞監候，本夫杖八十。若姦所獲姦，非登時將姦婦殺死，姦夫到官供認不諱，確有實據者，將姦夫擬杖一百、流三千里，本夫杖一百。其非姦所獲姦，或聞姦數日，將姦婦殺死，姦夫到官供認不諱，確有實據者，將本夫照已就拘執而擅殺律擬徒<inf>按：夜無故入人家，已就拘執而擅殺，律止擬徒。捕亡門内，罪人已就拘執而擅殺，律應擬絞。此例“已就拘執”之上，似應添“夜無故入人家”一句</inf>，姦夫杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、本夫於姦所登時殺死姦夫者，照律勿論。其有姦夫已離姦所，本夫登時逐至門外殺之者，照不應重律杖八十。若於姦所獲姦，非登時而殺，並依夜無故入人家已就拘執而擅殺律，杖一百、徒三年。如捉姦已離姦所，非登時殺死不拒捕姦夫者，照罪人不拒捕，及已就拘執而擅殺律，擬絞監候。若雖係捕獲姦夫，或因他故致斃者，仍以謀故論。至於已經犯姦有據，又復逞兇拒捕，雖非登時，俱依罪人拒捕科斷。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、姦婦自殺其夫，姦夫果不知情，止科姦罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡本夫及有服親屬殺死圖姦未成罪人，無論登時、事後，俱照擅殺律擬絞監候。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡姦夫自殺其夫，姦婦雖不知情，而當時喊救，與事後即行首告，將姦夫指拿到官，尚有不忍致死其夫之心者，仍照本律定擬。該督撫於疏内聲明，法司核擬時夾簽請旨。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡姦夫起意殺死親夫之案，除姦婦分別有無知情同謀，照例辦理外，姦夫俱擬斬立決。如姦夫雖未起意，而同謀殺死親夫之後，復將姦婦拐逃，或為妻妾，或得銀嫁賣，並拐逃幼小子女，賣與他人為奴婢者，亦均斬決。<inf>本夫縱姦者，不用此例。</inf></content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡因姦同謀殺死親夫，除本夫不知姦情，及雖知姦情，而迫於姦夫之強悍，不能報復，並非有心縱容者，姦婦仍照律凌遲處死外，若本夫縱容，抑勒妻妾與人通姦，審有確據，人所共知者，或被妻妾起意謀殺，或姦夫起意，係知情同謀，姦婦皆擬斬立決，姦夫擬斬監候。傷而未死，姦婦擬斬監候，姦夫仍照謀殺人傷而不死律，分別造意、加功與不加功定擬。若姦夫自殺其夫，姦婦果不知情，仍依縱容抑勒本條科斷。其縱姦之本夫，因別情將姦夫、姦婦一齊殺死，雖於姦所登時，仍依故殺論。若本夫抑勒賣姦，故殺妻者，以凡論。其尋常知情縱容，非本夫起意賣姦，後因索詐不遂，殺死姦婦者，仍依毆妻至死律，擬絞監候。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、因姦謀殺本夫之案，除姦婦及起意之姦夫照例辦理外，其為從加功之人，如亦係姦夫，仍擬斬監候。若係平人，照凡人謀殺加功律，擬絞監候。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡母犯姦淫，其子實係激於義忿，非姦所登時將姦夫殺死，父母因姦情敗露忿愧自盡者，即照罪人不拒捕而擅殺絞監候本例問擬，不得概擬立決。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡非應許捉姦之人，有殺傷者，各依謀故鬪殺傷論。如為本夫本婦及有服親屬糾往捉姦，殺死姦夫暨圖姦、強姦未成罪人者，無論是否登時，俱照擅殺罪人律，擬絞監候。若止毆傷者，非折傷，勿論；折傷以上，仍以鬪傷定擬。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡婦女拒姦殺死姦夫之案，如和姦之後，本婦悔過拒絶，確有證據，後被逼姦，將姦夫殺死者，照擅殺罪人律減一等，杖一百、流三千里。其因貪利與之通姦，後以無力資助，拒毆致死者，或先經和姦，後復與他人通姦情密，因而拒絶毆斃者<inf>按：犯姦門内所謂因別故拒絶也，與此參看</inf>，仍各依謀故鬪毆等本律定擬。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡聘定未婚之妻與人通姦，本夫聞知往捉，將姦夫殺死，審明姦情屬實，除已離姦所，非登時殺死不拒捕姦夫者，仍照例擬絞外，其登時殺死，及登時逐至門外殺之者，俱照本夫殺死已就拘執之姦夫，引夜無故入人家已就拘執而擅殺律擬徒。其雖在姦所捉獲，非登時而殺者，即照本夫殺死已就拘執之姦夫滿徒例加一等，杖一百、流二千里。如姦夫逞兇拒捕，為本夫格殺，照應捕之人擒拿罪人格鬪致死律，勿論。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡姦夫並無謀殺本夫之心，其因本夫捉姦，姦夫情急拒捕，姦婦已經逃避，或本夫追逐姦夫，已離姦所，拒捕殺死本夫，姦婦並未在場，及雖在場而當時喊救，與事後即行首告，並因別事起釁，與姦無涉者，姦婦仍止科姦罪外，其姦夫臨時拒捕，姦婦在場，並不喊阻救護，而事後又不首告者，應照姦夫自殺其夫，姦婦雖不知情律，擬絞監候。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡妾因姦商同姦夫謀殺正妻，比照奴僕謀殺家長律，凌遲處死。若謀殺傷而不死，或已行而未傷，俱比照奴僕謀殺家長已行，不論已傷未傷律，擬斬立決。姦夫仍分別曾否起意同謀，各照本例辦理。至妾若非因姦起釁，毆故殺正妻，仍照律科斷。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、本夫登時捉姦，誤殺旁人，姦夫當時脱逃者，除本夫照誤殺旁人律擬絞候外，將姦夫杖一百、流三千里。其親屬捉姦，誤殺旁人，照誤殺律科斷，姦夫止科姦罪。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、親屬相姦，罪止杖徒及律應監候者，如姦夫將本夫殺死，或與姦婦商同謀死者，姦婦依律問擬，姦夫擬斬立決。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡本夫及有服親屬殺姦之案，如姦所獲姦，忿激即時毆斃者，以登時論。若非姦所而捕毆致斃，及雖在姦所，而非即時毆斃，或捆毆致斃者，俱以非登時論。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、本夫捉姦，止殺姦夫，案内之姦婦，除本律載明當官嫁賣，身價入官者，仍依律辦理外，其餘條例内不言當官嫁賣者，均給與本夫及親屬領回，聽其去留。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、姦夫起意商同姦婦謀殺本夫，復殺死姦婦期親以上尊長者，姦婦仍照律凌遲處死外，姦夫擬斬立決，梟示。如姦夫聽從姦婦，並糾其子謀殺本夫，陷人母子均罹寸磔者，姦夫擬斬立決。若係姦夫起意，加擬梟示。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、婦女拒姦殺人之案，審有確據，登時殺死者，無論所殺係強姦、調姦罪人，本婦均勿論。若捆縛復毆，或按倒疊毆，殺非登時者，所殺係調姦罪人，即照擅殺罪人律減一等，杖一百、流三千里；所殺係強姦罪人，再減一等，杖一百、徒三年，均照律收贖。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、凡童養未婚之妻與人通姦，本夫及夫之祖父母、父母並有服親屬捉姦，殺死姦夫、姦婦者，均照已婚妻例問擬。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、婦女被人調戲，或與人通姦，其本夫及有服親屬擅殺調戲罪人及姦夫，應擬絞抵者，如本婦姦婦畏累自盡，將擅殺之犯減一等，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、本夫捉姦，殺死犯姦有服尊長之案，除犯時不知，依凡人一例定擬，及止毆傷者仍予勿論外，若於姦所親獲姦夫姦婦，登時殺死者，或姦所而非登時，及非登時又非姦所，或已就拘執而殺，如係本宗期功尊長，均照卑幼毆故殺尊長本律擬罪，法司夾簽聲明。奉旨敕下九卿核擬，量從末減者，期親減為擬斬監候，功服減為杖一百、流三千里。若殺係本宗緦麻及外姻功緦尊長，亦仍照毆故本律擬罪。法司於核擬時，隨本聲明量減為杖一百、流二千里，恭候欽定。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、本夫捉姦，殺死犯姦有服卑幼之案，除犯姦卑幼罪犯應死，或卑幼犯姦罪不應死，而殺係姦所、登時者，均予勿論外，如卑幼犯姦，罪不至死，本夫於姦所獲姦，非登時而殺者，於常人滿徒上減二等，杖八十、徒二年。如捉姦已離姦所，非登時而殺者，於常人絞候上減二等，杖一百、徒三年。若按其毆殺卑幼，本罪止應擬流者，應再減一等。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、本夫本婦之伯叔兄弟及有服親屬，皆許捉姦。如有登時殺死姦夫及姦婦者，並依夜無故入人家，已就拘執而擅殺律，杖一百、徒三年；傷者，勿論。非登時而殺，依擅殺罪人律，擬絞監候。若捕獲姦夫，或因他故致斃者，仍以謀故論。如犯姦有據，姦夫逞兇拒捕，雖非登時，俱依罪人拒捕科斷。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、本夫本婦之有服親屬捉姦，殺死犯姦卑幼之案，如非登時而殺，無論謀故，各按服制，於毆殺卑幼本律例上減一等。如殺係登時，按其毆殺本罪在滿徒以上者，即於捉姦殺死凡人滿徒上減一等。如毆殺本罪亦止滿徒，應遞減二等定擬。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、本夫本婦之有服親屬捉姦，殺死犯姦尊長之案，除犯時不知，依凡人一例定擬，及止毆傷者，仍予勿論外，如殺死本宗期功尊長，無論是否登時，皆照卑幼毆故殺期功尊長本律擬罪，法司夾簽聲明。奉旨敕下九卿核擬，量從末減者，期親及本宗大功、小功，均減為擬斬監候。若殺係本宗緦麻及外姻功緦尊長，亦仍照毆故殺本律擬罪。法司於核擬時，如係登時殺死者，亦夾簽聲明，奉旨敕下九卿核擬，減為杖一百、流三千里。若殺非登時，各依本律核擬，毋庸夾簽聲明。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、凡本夫本婦之祖父母、父母，如有捉姦殺死姦夫者，其應擬罪名，悉與本夫同科。若止殺姦婦者，不必科以罪名。倘被殺姦夫係有服尊長，仍按本律擬罪，亦照本夫之例，一體夾簽聲明，分別遞減。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、本夫本婦之有服親屬捉姦，登時殺死姦婦者，姦夫擬杖一百、流三千里。如非登時而殺，將姦夫杖一百、徒三年。其殺姦之親屬止殺姦夫，不殺姦婦者，仍依登時、非登時各本例分別定擬，姦婦仍止科姦罪。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch">一、凡卑幼因圖姦有服親屬，被尊長忿激致死，審有確據，無論謀故，悉照擅殺罪人，各按服制，於毆殺卑幼本律例上減一等定擬。至為從在場幫毆有傷之犯，除係死者有服卑幼，仍照卑幼不得殺尊長之例，依毆故殺尊長本律定擬，法司核擬時夾簽請旨辦理外，其餘無論凡人、尊長，概照鬪殺餘人律定擬。</content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、有服尊長強姦卑幼之婦未成，被本夫本婦忿激致斃，係本宗期功，卑幼罪應斬決者，無論登時、事後，均照毆死尊長情輕之例，夾簽聲明。如係本宗緦麻、外姻功緦卑幼，除事後毆斃，仍照毆故殺尊長本律問擬斬候外，若登時忿激致斃，定案時依律問擬，法司核擬，隨案減為杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、有服尊長強姦卑幼之婦未成，被本夫本婦有服親屬登時忿激致斃，係緦麻卑幼，定案時，依律問擬，法司核擬，夾簽聲明，奉旨敕下九卿核擬，減為杖一百，發近邊充軍。若殺非登時，仍照毆故殺本律問擬，毋庸夾簽聲請。如係期功卑幼，無論是否登時，各按服制擬罪，夾簽聲明，奉旨敕下九卿核擬，減為擬斬監候。</content>
                        <content lang="en"/>
                        <content lang="fr"/>
                    </li>
                    <li id="33">
                        <content lang="ch">一、男子拒姦殺人，如死者年長兇犯十歲以外，而又當場供證確鑿，及死者生供足據，或屍親供認可憑，三項兼備，無論謀故鬪殺，兇犯年在十五歲以下，殺係登時者，勿論；非登時而殺，杖一百，照律收贖。年在十六歲以上，登時殺死者，杖一百、徒三年；非登時而殺，杖一百、流三千里。至死者雖無生供，而年長兇犯十歲以外，確係拒姦起釁，別無他故，或年長兇犯雖不及十歲，而拒姦供證確鑿，及死者生供足據，或屍親供認可憑，三項中有一於此，兇犯年在十五歲以下，登時殺死者，杖一百、徒三年；非登時而殺，杖一百、流三千里，俱依律收贖。年在十六歲以上，無論登時與否，均照擅殺罪人律，擬絞監候。如死者與兇犯年歲相當，或僅大三五歲，審係因他故致斃人命，捏供拒姦狡飾者，仍分別謀故鬪殺，各照本律定擬，秋審實緩，亦照常辦理。若供係拒姦，並無證佐及死者生供，審無起釁別情，仍按謀故鬪殺各本律定擬，秋審俱入於緩決。至先被雞姦，後經悔過拒絶，確有證據，復被逼姦，將姦匪殺死者，無論謀故鬪殺，不問兇犯與死者年歲若干，悉照擅殺罪人律，擬絞監候。其因他故致斃者，仍依謀故鬪殺各本律問擬。</content>
                        <content lang="en"/>
                        <content lang="fr"/>
                    </li>
                    <li id="34">
                        <content lang="ch">一、與人聘定未婚之妻通姦，起意殺死其夫者，照姦夫起意殺死親夫例，擬斬立決。如係為從同謀，仍照同謀殺死親夫律，擬斬監候。若姦夫雖未起意，而同謀殺死未婚夫之後，復將姦婦娶為妻妾，或拐逃嫁賣者，亦照例斬決。<inf>按：俱與殺死本夫同。</inf></content>
                        <content lang="en"/>
                        <content lang="fr"/>
                    </li>
                    <li id="35">
                        <content lang="ch">一、聘定未婚妻因姦起意，殺死本夫，應照妻妾因姦同謀殺死親夫律，凌遲處死。如並未起意，但知情同謀者，即於凌遲處死律上，量減為斬立決。若姦夫自殺其夫，未婚妻果不知情，即於姦婦不知情絞監候律上，減為杖一百、流三千里。倘實有不忍致死其夫之心，事由姦婦破案者，再於流罪上減為杖一百、徒三年。<inf>按：此二層略示區別亦可。惟上一層既照本夫論，此處即不應忽而量減也。</inf>至童養未婚妻因姦謀殺本夫，應悉照謀殺親夫各本律定擬。</content>
                        <content lang="en"/>
                        <content lang="fr"/>
                    </li>
                    <li id="36">
                        <content lang="ch">一、本夫殺死強姦未成罪人，如係登時忿激致斃者，即照本夫姦所登時殺死姦夫例，勿論。若追逐毆打致斃，及雖在登時，係捆毆致斃者，即照姦所獲姦非登時而殺例，杖一百、徒三年。係事後尋毆致斃者，仍照擅殺罪人律，擬絞監候。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="286">
                    <title lang="ch">Mousha gufu fumu 謀殺故夫父母</title>
                    <title lang="en"/>
                    <title lang="fr"/>
                    <content lang="ch">凡<inf>改嫁</inf>妻妾謀殺故夫之祖父母、父母者，並與謀殺<inf>見奉</inf>舅姑罪同。<inf>若妻妾被出，不用此律。若舅姑謀殺已故子孫改嫁妻妾，依故殺律，已行減二等，已傷減一等。</inf>若奴婢<inf>不言雇工人，舉重以見義</inf>謀殺舊家長者，以凡人論。<inf>謂將自己奴婢轉賣他人者，皆同凡人論，餘條准此。贖身奴婢，主僕恩義猶存，如有謀殺舊家長者，仍依謀殺家長律科斷。</inf>
                    </content>
                </lu>
            </men>
            <men id="33">
                <title lang="ch">Xinglü jiu renming zhier 刑律九人命之二</title> 
                <title lang="en"></title>
                <title lang="fr"></title>
                <lu id="287">
                    <title lang="ch">Sha yijia sanren 殺一家三人</title>
                    <title lang="en"/>
                    <title lang="fr"/>
                    <content lang="ch">凡殺<inf>謂謀殺、故殺、放火、行盜而殺</inf>一家<inf>謂同居，雖奴婢、雇工人，皆是；或不同居，果係本宗五服至親亦是</inf>非<inf>實犯</inf>死罪三人，及支解<inf>活</inf>人者，<inf>但一人即坐，雖有罪亦坐，不必非死罪三人也。為首之人</inf>凌遲處死，財産斷付死者之家，妻子<inf>不言女，不在緣坐之限</inf>流二千里，為從<inf>加功</inf>者斬。<inf>財産、妻子不在斷付、應流之限。不加功者，依謀殺人律減等。○若將一家三人先後殺死，則通論。若本謀殺一人，而行者殺三人，不行之人造意者，斬；非造意者，以從者不行，減行者一等論，仍以臨時主意殺三人者為首。</inf>
                    </content>
                    <li id="1">
                        <content lang="ch">一、凡殺一家非死罪三人及支解人，為首監故者，將財産斷付被殺之家，仍剉碎死屍，梟首示衆。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、支解人，如毆殺、故殺人後，欲求避罪，割碎死屍，棄置埋沒，原無支解之心，各以毆故殺論。若本欲支解其人，行兇時勢力不遂，乃先殺訖，隨又支解，惡状昭著者，以支解論，俱奏請定奪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、本宗及外姻尊長殺緦麻、小功、大功卑幼一家非死罪主僕、雇工三人者，俱斬決；殺期服卑幼一家主僕、雇工三人者，絞決。若三人内有功服緦麻卑幼者，仍從殺死功服緦麻卑幼三人，斬決。至殺死一家三命，分均卑幼，内有一人按服制律應同凡論者，斬決，梟示。如謀占財産，圖襲官職，殺期服卑幼一家三人者，斬決；殺大功、小功、緦麻卑幼一家三人者，凌遲處死。仍將各犯人財産斷付被殺之家。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、殺死功服緦麻卑幼一家非死罪二命者，俱問擬絞決，奏請定奪，仍查明該犯財産，酌斷一半，給付死者之家。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、家長殺奴僕非死罪三人者，官員、旗人發黑龍江當差，民人發駐防，給官員兵丁為奴。被殺人父母、妻子，悉放為民。若殺期親奴僕一家三人者，絞候。殺内外大功、小功、緦麻及族中奴僕一家三人者，俱斬候。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡發遣當差為奴之犯，殺死伊管主一家三人並三人以上者，除正犯凌遲處死外，其知情之子孫擬斬立決，不知情者擬斬監候。若子孫年未及歲，並兇犯之妻妾，俱發駐防，給官員兵丁為奴。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、聚衆共毆，原無必殺之心，而毆死一家三命及三命以上者，將率先聚衆之人不問共毆與否，擬斬立決；為從下手傷重至死者，擬絞監候。其共毆致死一家二命者，將率先聚衆之人不問共毆與否，擬絞立決；為從下手傷重至死者，擬絞監候。若鬪殺之案，毆死一家三命及三命以上者，擬斬立決。毆死一家二命或三命，而非一家者，擬絞立決。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡殺一家非死罪二人，及殺三人而非一家，内二人仍係一家者，擬斬立決，梟示，酌斷財産一半，給被殺二命之家養贍。倘本犯監故，財産仍行斷給。如致死一家二命，係一故一鬪者，及殺三人而非一家者，與本欲謀殺一人而行者殺三人案内造意不行之犯，俱擬斬立決，奏請定奪，毋庸斷給財産。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡殺一家三命以上兇犯，審明後，依律定罪，一面奏聞，一面恭請王命，先行正法。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、為父報讎，除因忿逞兇，臨時連殺一家三命者，仍照律例定擬外，如起意將殺父之人殺死後，被死者家屬經見，慮其報官，復行殺害，致殺一家三命以上者，必究明報讎情節。殺非同時，與臨時逞兇連斃數命者有間，將該犯擬斬立決，妻子免其緣坐。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡謀故殺人而誤殺旁人二三命，除非一家者仍從一科斷，照故殺本律擬斬監候外，如係一家二命，擬以斬決，免其梟示；三命以上，擬以斬梟，俱毋庸酌斷財産。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、謀殺人而誤殺其人之祖父母、父母、妻女、子孫一家二命及三命以上，除首犯仍照誤殺旁人一家二命及三命以上本律，分別問擬斬決、斬梟外，其為從下手傷重致死，及知情買藥者，如誤殺一家二命，及三命而非一家者，發往新疆當差；三命以上，發往新疆，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡殺死同主雇工，復殺死雇主，至三命者，如内有雇主二命，仍分別有無主僕名分，各照凡人謀故鬪殺一家二命，及殺死家長本律本例問擬。若殺死同主雇工及雇主各一命者，不得以一家二命論，仍從一科斷。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、殺死人命，罪干斬決之犯，如有將屍身支解，情節兇殘者，加擬梟示。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡謀故鬪毆殺人，罪止斬絞監候之犯，若於殺人後挾忿逞兇，將屍頭、四肢全行割落，及剖腹取臟擲棄者，俱各照本律例擬罪，請旨即行正法。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡謀故殺緦麻尊長一家二命者，斬決，梟示。毆死緦麻尊長一家二命者，擬斬立決。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、殺一家非死罪三四命以上者，兇犯依律凌遲處死。兇犯之子，除同謀加功及有別項情罪者，仍照本律定擬外，其實無同謀加功，查明被殺之家未至絶嗣者，兇犯之子年在十六歲以上，改發極邊足四千里安置；年在十五歲以下，與兇犯之妻女，俱改發附近充軍地方安置。若被殺之家實係絶嗣，將兇犯之子年未及歲者，送交内務府閹割，奏明請旨分賞；十六歲以上者，仍照前例，發極邊足四千里安置。<inf>如未至絶嗣案内，兇犯之妻已故，其年在十五歲以下之子，暫行監禁，俟成丁時，再行發配。女已許嫁者，照律歸其夫家，不必緣坐。若兇犯之妻已故，其女年在十五歲以下者，給其親屬領回，不必發配。</inf></content>
                        <content lang="en"/>
                        <content lang="fr"/>
                    </li>
                    
                </lu>
                <lu id="288">
                    <title lang="ch">Caisheng zhegeren 採生折割人</title>
                    <title lang="en"/>
                    <title lang="fr"/>
                    <content lang="ch">凡採生折割人者，<inf>兼已殺及已傷言，首</inf>凌遲處死，財産斷付死者之家。妻子及同居家口，雖不知情，並流二千里安置。<inf>採生折割人是一事，謂取生人耳目、臟腑之類，而折割其肢體也。此與支解事同，但支解者止欲殺其人而已。此則殺人而為妖術以惑人，故又特重之。</inf>為從<inf>加功</inf>者斬。<inf>財産、家口不在斷付、應流之限。不加功者，依謀殺人律減等。</inf>若已行而未曾傷人者，<inf>首</inf>亦斬，妻子流二千里。<inf>財産及同居家口，不在斷付、應流之限。</inf>為從<inf>加功</inf>者，杖一百、流三千里。<inf>不加功者，亦減一等。</inf>里長知而不舉者，杖一百，不知者不坐；告獲者，官給賞銀二十兩。
                    </content>
                    <li id="1">
                        <content lang="ch">一、凡採生折割等人，如有親屬首告，或捕送到官，已行者，正犯不免。其緣坐之妻子及同居家口，得同自首律免罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="289">
                    <title lang="ch">Zaoxu gudu sharen 造畜蠱毒殺人</title>
                    <title lang="en"/>
                    <title lang="fr"/>
                    <content lang="ch">凡<inf>置</inf>造<inf>藏</inf>畜蠱毒，堪以殺人，及教令<inf>人造畜</inf>者，<inf>並坐</inf>斬。<inf>不必用以殺人。</inf>○造畜者<inf>不問已未殺人</inf>財産入官，妻子及同居家口雖不知情，並流二千里安置。<inf>教令者之財産、妻子等不在此限。</inf>若以蠱毒毒同居人，其被毒之人父母、妻妾、子孫不知造蠱情者，不在流遠之限。<inf>若係知情，雖被毒，仍緣坐。</inf>若里長知而不舉者，各杖一百，不知者不坐；告獲者，官給賞銀二十兩。○若造魘魅、符書、咒詛，欲以殺人者，<inf>凡人、子孫、奴婢、雇工人、尊長、卑幼</inf>各以謀殺<inf>已行未傷</inf>論。因而致死者，各依本<inf>謀</inf>殺法。欲<inf>止</inf>令人疾苦<inf>無殺人之心</inf>者，減<inf>謀殺已行未傷</inf>二等。其子孫於祖父母、父母<inf>不言妻妾於夫之祖父母、父母，舉子孫以見義</inf>，奴婢、雇工人於家長者，各不減。<inf>仍以謀殺已行論斬。</inf>○若用毒藥殺人者，斬。<inf>監候。或藥而不死，依謀殺已傷律絞。</inf>買而未用者，杖一百、徒三年。知情賣藥者，與犯人同罪。<inf>至死，減等。</inf>不知者不坐。
                    </content>
                    <li id="1">
                        <content lang="ch">一、諸色鋪戶人等貨賣砒霜、信石，審係知情故賣者，仍照律與犯同罪外，若不究明來歴，但貪利混賣，致成人命者，雖不知情，亦將貨賣之人照不應重律杖八十。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡以毒藥毒鼠、毒獸誤斃人命之案，如置藥餌之處，人所罕到，或置放餵食牲畜處所，不期殺人，實係耳目思慮所不及者，依過失殺人律收贖。若在人常經過處置放，因而殺人者，依無故向有人居止宅舍放彈射箭律，杖一百、流三千里，仍追給埋葬銀一十兩。</content>
                        <content lang="en"/>
                        <content lang="fr"/>
                    </li>
                </lu>
                <lu id="290">
                    <title lang="ch">Dou'ou ji gusharen 鬪毆及故殺人<inf>獨毆曰毆。有從，為同謀共毆。臨時有意欲殺，非人所知，曰故。共毆者惟不及知，仍只為同謀共毆。此故殺所以與毆同條，而與謀有分。</inf></title>
                    <title lang="en"/>
                    <title lang="fr"/>
                    <content lang="ch">凡鬪毆殺人者，不問手足、他物、金刃並絞<inf>監候</inf>。○故殺者，斬<inf>監候</inf>。○若同謀共毆人因而致死者，以致命傷為重，下手<inf>致命傷重</inf>者絞<inf>監候</inf>，原謀者<inf>不問共毆與否</inf>杖一百、流三千里，餘人<inf>不曾下手致命，又非原謀</inf>各杖一百。<inf>“各”兼人數多寡及傷之輕重言</inf>。
                    </content>
                    <li id="1">
                        <content lang="ch">一、凡同謀共毆人，除下手致命傷重者依律處絞外，其共毆之人，審係執持鎗刀等項兇器傷人者，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡同謀共毆人犯，除下手者擬絞外，必實係造意首禍之人，方以原謀擬流。其但曾與謀，而未造意者，毋得概擬流罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡審理命案，一人獨毆人致死，無論致命、不致命，皆擬抵償。若兩人共毆人致死，則以頂心、囟門、太陽穴、耳竅、咽喉、胸膛、兩乳、心坎、肚腹、臍肚、兩脇、腎囊、腦後、耳根、脊背、脊膂、兩後脇、腰眼，並頂心之偏左、偏右、額顱、額角為致命論抵。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡同謀共毆人，傷皆致命，如當時身死，則以後下手重者當其重罪。若當時未死，而過後身死者，當究明何傷致死，以傷重者坐罪。若原謀共毆，亦有致命重傷，以原謀為首。如致命傷輕，則以毆有致命重傷之人擬抵，原謀仍照律擬流。<inf>按：律内“下手致命傷重者絞”，“原謀不問共毆與否，擬流”，二語最為明晰，無庸再添入致命傷輕一層。</inf>至亂毆不知先後輕重者，有原謀，則坐原謀為首；無原謀，則坐初鬪者為首。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、文武生員鄉紳，及一切土豪勢惡、無賴棍徒，除謀故殺人，及戲殺、誤殺、過失殺、鬪毆殺傷人者，仍照律治罪外，如有倚杖衣頂及勢力，武斷鄉曲，或憑空詐賴，逞兇横行，欺壓平民，其人不敢與爭，旁人不敢勸阻，將人毆打至死者，擬斬監候。若受害人有殺傷者，以擅殺傷罪人律科斷。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡兇徒好鬪生事，見他人鬪毆，與己毫無干涉，輒敢約夥尋釁，遷怒於其父母，毒毆致斃者，照光棍例分別首從治罪。其本身與人鬪毆之後，仍尋毆報復，而遷怒於其父母，毒毆致斃者，擬斬監候。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡犯死罪監候人犯，在監復行兇致死人命者，照前後所犯斬絞罪名，從重擬以立決。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡兩家互毆，致斃人命，除尊卑服制及死者多寡不同，或故殺、鬪殺情罪不等，仍照本律定擬外，其兩家各斃一命，果各係兇手本宗有服親屬，將應擬抵人犯均免死減等，發近邊充軍。若原毆傷輕，不至於死，越十日後因風身死，及保辜正限外、餘限内身死者，於軍罪上再減一等，杖一百、徒三年。如有服親屬内，有一不同居共財者，各於犯人名下追銀二十兩，給付死者之家。若兩家兇手與死者均係同居親屬，毋庸追埋。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡兩家互毆致死一命，其律應擬抵之正兇，當時被死者無服親屬毆死，將毆死兇手之人杖一百、流三千里。如被死者有服親屬毆死，再減一等，杖一百、徒三年。仍各追埋葬銀二十兩，給付被殺兇手之家。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡糾衆互毆，致斃二三命以上，案内執持金刃器械傷人之餘人，除實係被糾之人，及糾衆不及五人者，仍依各本例問擬外，如有輾轉糾人數至五人以上者，無論其曾否傷人，即照原謀律，杖一百、流三千里。<inf>如係兇器傷人，仍照本例擬軍。</inf>若猝遇在場幫護，審非預糾械鬪，及互鬪致斃一命之餘人，有執持兇器及金刃傷人者，各照兇器金刃傷人本律本例定擬，其餘仍照餘人科斷。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡同謀共毆人致死，如被糾之人毆死其所欲謀毆之父母、兄弟、妻女、子孫及有服親屬者，除下手致死之犯，各按本律例擬抵外，其起意糾毆之犯，不問共毆與否，仍照原謀律杖一百、流三千里。如毆死非其所欲謀毆之人，亦非所欲謀毆之父母、兄弟、妻女、子孫及有服親屬，將起意糾毆之犯，不問共毆與否，照原謀律減一等，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡審共毆案内下手應擬絞抵人犯，果於未經到官之前，遇有原謀及共毆餘人内，毆有致死重傷之人，實因本案畏罪自盡，及到官以後、未結之前監斃在獄，與解審中途因而病故者，准其抵命，將下手應絞之人減等擬流。若係配發事結之後身故，及事前在家病亡，或因他故自盡，與本案全無干涉者，不得濫引此例，仍將下手之人依律擬抵。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、同謀共毆致斃二命，非一家者，原謀從一科斷，擬以滿流。如原謀在監在途病故，及因本案畏罪自盡，准其抵命，將下手應絞之犯，一體減等擬流。若致斃非一家三四命以上者，原謀照例按致死人數，以次加等問擬，下手致死之犯均各照例擬抵。如原謀在監在途病故，及畏罪自盡者，下手之犯均各照例擬抵，不准減等。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、共毆之案，除致斃一二命，遇有原謀，及助毆傷重之餘人監斃在獄，與解審中途病故，或因本案畏罪自盡，仍照例准其抵命，將下手應絞之犯減等擬流外，其餘謀故殺人、火器殺人、威力主使制縛，並有關尊長尊屬服制之案，悉照本律本例擬抵，不得率請減等。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、十歲以下幼孩，因救護父母，被兇犯立時斃命者，照謀殺十歲以下幼孩例，擬斬立決。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、廣東、福建、廣西、江西、湖南、浙江等六省糾衆互毆之案，除尋常共毆謀毆，雖人數衆多，並非械鬪，及臺灣械鬪之案，仍各照舊例辦理外，如審係預先斂費約期，械鬪讎殺，糾衆至一二十人以上，致斃彼造四命以上者，主謀糾鬪之首犯，擬絞立決。三十人以上，致斃彼造四命以上，或不及三十人，而致斃彼造十命以上，首犯擬斬立決。四十人以上，致斃彼造十命以上，或不及四十人，而致斃彼造二十命以上，首犯擬斬立決，梟示。如所糾人數雖多，致斃彼造一命者，首犯發極邊足四千里充軍；二命者，實發雲貴、兩廣極邊煙瘴充軍；三命者，發遣新疆，給官兵為奴。若致斃彼造一家二三命，主謀糾鬪之首犯，例應分別問擬斬絞立決者，各從其重者論。其隨從下手傷重致死，應行擬抵者，均各依本律例擬抵。傷人及未傷人者，亦各按本律例分別治罪。至彼造倉猝邀人抵御，並非有心械鬪者，仍照共毆本例科罪。地方官不將主謀首犯審出究辦，及有心回護，將械鬪之案分案辦理，該督撫嚴參，照官司出入人罪例，議處治罪。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、廣東、福建二省械鬪案内，如有將宗祠、田穀賄買頂兇，構釁械鬪者，於審明後，除主謀買兇之犯嚴究定擬外，查明該族祠産，酌留祀田數十畝，以資祭費，其餘田畝及所存銀錢，按族支分散。若族長、鄉約不能指出斂財買兇之人者，族長照共毆原謀例，擬以杖流。按致死人數，每一人加一等，罪止發遣新疆為奴。鄉約於杖六十、徒一年上<inf>按：鄉約如何擬徒一年，並未敘明</inf>，每一人加一等，罪止杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、廣東省糾衆謀毆致斃人命之案，原謀應按致斃彼造人數，分別照例治罪。倘糾往之人，但被彼造致斃者，無論死者人數多寡，及彼造有無原謀，將此造起意糾往之人，照沿江濱海持鎗執棍混行鬪毆首犯杖流例，擬杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、因爭鬪擅將鳥鎗、竹銃施放殺人者，以故殺論。傷人者，旗人發寧古塔等處，民人發雲貴、兩廣煙瘴少輕地方充軍。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、凡鬪毆之案，除追毆致被追之人失跌身死，並先毆傷人，致被毆之人回撲失跌身死，及雖未毆傷人，因被揪扭掙脱，致令跌斃者，均仍照律擬絞外，如毆傷人後跑走，被毆之人追赶，自行失跌身死，及彼此揪扭，於松放之後，復自行向人撲毆，因兇犯閃避，失跌身死者，均於鬪殺絞監候律上減一等，杖一百、流三千里。若僅止口角罵詈，並無揪扭情事，因向人赶毆，自行失跌身死，及被死者撲毆閃避，致令自行失跌身死者，均照不應重律，擬杖八十。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="291">
                    <title lang="ch">Bingquren fushi 屏去人服食</title>
                    <title lang="en"/>
                    <title lang="fr"/>
                    <content lang="ch">凡以他物<inf>一應能傷人之物</inf>置人耳鼻及孔竅中，若故屏去人服用、飲食之物而傷人者，<inf>不問傷之輕重</inf>杖八十。<inf>謂寒月脱去人衣服；饑渴之人，絶其飲食；登高、乘馬，私去梯、轡之類</inf>致成殘廢篤疾者，杖一百、徒三年；令至篤疾者，杖一百、流三千里，將犯人財産一半給付篤疾之人養贍。至死者，絞<inf>監候</inf>。○若故用蛇蠍、毒蠱咬傷人者，以鬪毆傷論。<inf>驗傷之輕重，如輕，則笞四十；至篤疾，亦給財産。</inf>因而致死者，斬<inf>監候</inf>。
                    </content>
                    
                </lu>
            </men>
            <men id="34">
                <title lang="ch">Xinglü shi renming zhisan 刑律十人命之三</title> 
                <title lang="en"></title>
                <title lang="fr"></title>
                <lu id="292">
                    <title lang="ch">xisha wusha guoshi shashangren 戲殺誤殺過失殺傷人</title>
                    <title lang="en"/>
                    <title lang="fr"/>
                    <content lang="ch">凡因戲<inf>以堪殺人之事為戲，如比較拳棒之類</inf>而殺傷人，及因鬪毆而誤殺傷旁人者，各以鬪殺傷論。<inf>死者，並絞。傷者，驗輕重坐罪。</inf>其謀殺故殺人而誤殺旁人者，以故殺論。<inf>死者，處斬。不言傷，仍以鬪毆論。</inf>○若知津河水深泥濘 ，而詐稱平淺，及橋梁、渡船朽漏，不堪渡人，而詐稱牢固，誆令人過渡，以致陷溺死傷者<inf>與戲殺相等</inf>，亦以鬪殺傷論。○若過失殺傷人者<inf>較戲殺愈輕</inf>，各准鬪殺傷罪，依律收贖，給付其<inf>被殺傷之</inf>家。<inf>過失謂耳目所不及，思慮所不到。如彈射禽獸，因事投擲甎瓦，不期而殺人者。或因升高險，足有蹉跌，累及同伴；或駕船使風，乘馬驚走，馳車下坡，勢不能止，或共舉重物，力不能制，損及同舉物者。凡初無害人之意，而偶致殺傷人者，皆准鬪毆殺傷人罪，依律收贖，給付被殺被傷之家，以為營葬及醫藥之資。</inf>
                        家紅按:原書“濘”作“淖”。</content>
                    <li id="1">
                        <content lang="ch">一、應該償命罪囚，遇蒙赦宥，俱追銀二十兩，給付被殺家屬。如果十分貧難者，量追一半。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、收贖過失殺人絞罪，與被殺之家營葬，折銀十二兩四錢二分。<inf>其過失傷人收贖銀兩數目，另載圖内。</inf></content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡捕役拿賊，與賊格鬪，而誤殺無干之人者，仍照過失殺人律，於犯人名下追銀十二兩四錢二分，給付死者之家。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡因戲而誤殺旁人者，以戲殺論，擬絞監候。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡各項埋葬銀兩，地方官照數追給，取具嫡屬收領，然後將該犯釋放，報部存案。若不給付，該犯係管押者，仍管押；係監禁者，仍監禁，勒限追給。如捏稱給付，將本犯釋放者，告發之日，本犯不准援免，地方官一併從重議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、命案内死罪人犯，有奏准贖罪者，追埋葬銀四十兩，給屍親收領。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、圍場内射獸兵丁，因射獸而傷平人致死者，照比較拳棒戲殺律，擬絞監候，仍追銀給付死者之家。如係前鋒、護軍、親軍、領催及甲兵等，追給銀一百兩；係跟役，追給銀五十兩。若傷而未死，前鋒等項及甲兵頭等傷者，將本犯鞭一百，罰銀四十兩；二等傷者，鞭八十，罰銀三十兩；三等傷者，鞭七十，罰銀二十兩。如係跟役，所罰銀數各減十兩，給與被傷之人。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡民人於深山曠野捕獵，施放鎗箭，打射禽獸，不期殺人者，比照捕戶於深山曠野安置窩弓，不立望竿，因而傷人致死律，杖一百、徒三年。若向城市及有人居止宅舍施放鎗箭，打射禽獸，不期殺傷人者，仍依弓箭殺傷人本律科斷。各追埋葬銀一十兩，給與死者之家。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡過失殺人應追埋葬銀兩之犯，如有力不能交，咨請豁免者，免其著追，將該犯照不應重律，杖責發落。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、謀殺人，以致下手之犯誤殺旁人，將造意之犯擬斬監候。下手傷重致死，及知情買藥者，杖一百、流三千里，餘人杖一百。若執持兇器，傷罪重於滿流者，從其重者論。如下手之犯另挾他嫌，乘機殺害，並非失誤者，審實，將下手之犯照謀殺人本律，擬斬監候；其造意之犯，照謀殺人未傷律擬徒。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、子孫過失殺祖父母、父母，及子孫之婦過失殺夫之祖父母、父母，定案時，仍照本例問擬絞決。法司覈其情節，實係耳目所不及，思慮所不到，與律註相符者，准將可原情節，照服制情輕之例，夾簽聲明，恭候欽定，改為擬絞監候。至妻妾過失殺夫，奴婢過失殺家長，亦照此例辦理。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡謀故鬪毆而誤殺其人之祖父母、父母、妻女、子孫一命，均依謀故鬪殺各本律科罪。其因謀殺人而誤殺一命案内從犯，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡因毆子而誤傷旁人致死者，杖一百、流三千里。因謀殺子而誤殺旁人，發近邊充軍。其因毆子及謀殺子而誤殺有服卑幼者，各於毆故殺卑幼本律上減一等。若誤殺有服尊長者，仍依毆故殺尊長，及誤殺尊長各本律本例問擬。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、瘋病之人，其親屬、鄰佑人等容隱不報，不行看守，以致瘋病之人自殺者，照不應重律，杖八十。致死他人者，照知人謀害他人，不即阻擋首報律，杖一百。如親屬、鄰佑人等已經報明，而該管官不嚴飭看守，以致自殺，及致殺他人者，俱交部議處。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、瘋病之人，如家有嚴密房屋，可以鎖錮的當，親屬可以管束，及婦女患瘋者，俱報官，交與親屬看守，令地方官親發鎖銬，嚴行封錮。如親屬鎖禁不嚴，致有殺人者，將親屬照例嚴加治罪。如果痊愈不發，報官驗明，取具族長、地鄰甘結，始准開放。如不行報官，及私啓鎖封者，照例治罪。若並無親屬，又無房屋者，即於報官之日，令該管官驗訊明確，將瘋病之人嚴加鎖錮監禁，具詳立案。如果監禁之後，瘋病並不舉發，俟數年後診驗情形，再行酌量詳請開釋，領回防範。若曾經殺人之犯到案，始終瘋迷，不能取供者，即行嚴加鎖錮監禁，不必追取收贖銀兩。如二三年内偶有病愈者，令該地方官訊取供招，出結轉詳，照覆審供吐明晰之犯，依鬪殺律擬絞監候，入於秋審緩決。遇有查辦死罪減等恩旨，與覆審供吐明晰之犯一體查辦。如不痊愈，即永遠鎖錮，雖遇恩旨，不准查辦。若鎖禁不嚴，以致擾累獄囚者，將管獄、有獄官嚴加參處，獄卒照例嚴加治罪。地方官遇有瘋病殺人之案，呈報到官，務取被殺之事主切實供詞，並取鄰佑地方確實供結，該管官詳加驗訊。如有假瘋妄報，除兇犯即行按律治罪外，將知情捏報之地方鄰佑、親屬人等，照隱匿罪人知情者，減罪人一等律問擬。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡婦人毆傷本夫致死，罪干斬決之案，審係瘋發無知，或係誤傷，及情有可憫者，該督撫按律例定擬，於案内將並非有心干犯各情節分晰敘明。法司會同覈覆，援引嘉慶十一年段李氏案内所奉諭旨具題，仍照本條擬罪，毋庸夾籖。内閣覈明，於本内夾敘説帖，票擬“九卿議奏”及“依議斬決”雙籖進呈，恭候欽定。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、瘋犯殺人，永遠鎖錮。若親老丁單，例應留養承祀者，如病果痊愈，令地方官診驗明確，加結具題核釋，仍責成地方官，飭交犯屬領回，嚴加防範。倘復病發滋事，親屬照例治罪，本犯永遠監禁，不准釋放，出結之地方官照例議處。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、瘋病殺人，問擬死罪免勾，永遠監禁之犯，病愈後遇有恩旨，例得查辦釋放者，除所殺係平人，仍照舊辦理外，若卑幼致死尊長，及妻致死夫，關係服制者，仍永遠監禁，不准釋放。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、凡瘋病殺人之案，總以先經報官有案為據。如診驗該犯始終瘋病，語無倫次者，仍照定例，永遠鎖錮。若因一時陡患瘋病，猝不及報，以致殺人，旋經痊愈，或到案時雖驗係瘋迷，迨覆審時供吐明晰者，該州縣官審明，即訊取屍親切實甘結，敘詳咨部，方准擬以鬪殺。如無報案，又無屍親切結，即確究實情，仍按謀故各本律定擬。<inf>按：與上“假瘋妄報”一條語意相類。</inf>至所殺係有服卑幼，罪不至死者，不得以病已痊愈，即行發配，仍依瘋病人例，永遠鎖錮。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、瘋病殺人，除平人一命仍照例分別辦理外，若致斃平人非一家二命者，擬絞監候，秋審酌入緩決。其連殺平人非一家三命以上，及殺死一家二命者，均擬絞監候；殺死一家三命以上者，擬斬監候，秋審俱入於情實。倘審係裝捏瘋迷，仍按謀故鬪殺一家二三命各本律例問擬。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、因瘋致斃期功尊長尊屬一命，或尊長尊屬一家二命，内一命係兇犯有服卑幼，律不應抵。或於致斃尊長尊屬之外，復另斃平人一命，俱仍按致死期功尊長尊屬本律問擬，准其比引情輕之例，夾簽聲請，候旨定奪。若致斃期功尊長尊屬一家二命，或二命非一家，但均屬期功尊長尊屬，或一家二命内，一命分屬卑幼而罪應絞抵，或於致斃尊長尊屬之外，復另斃平人二命，無論是否一家，俱按律擬斬立決，不准夾簽聲請。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、凡瘋病殺人，問擬斬絞監候之犯，除死係期功尊長尊屬，並連斃平人一家二命，及三命而非一家，應入情實各犯，毋庸查辦外，其餘應入緩決人犯，如果到案後病愈，監禁五年後，不復舉發，遇有親老丁單，或父母已故，家無次丁，該管官飭取印甘各結，題請留養承祀。倘釋放後，復行滋事，將出結之地方官，並鄰族人等，分別議處懲治；本犯仍永遠監禁，雖病愈，不准再予釋放。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="293">
                    <title lang="ch">Fu ousi youzui qiqie 夫毆死有罪妻妾</title>
                    <title lang="en"/>
                    <title lang="fr"/>
                    <content lang="ch">凡妻妾因毆罵夫之祖父母、父母，而夫<inf>不告官</inf>擅殺死者，杖一百。<inf>祖父母、父母親告，乃坐。</inf>若夫毆罵妻妾，因而自盡身死者，勿論。<inf>若祖父母、父母已亡，或妻有他罪不至死，而夫擅殺，仍絞。</inf>
                    </content>
                    <li id="1">
                        <content lang="ch">一、妻與夫口角，以致妻自縊，無傷痕者，無庸議。若毆有重傷，縊死者，其夫杖八十。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡妻妾無罪被毆，致折傷以上者，雖有自盡實跡，仍依夫毆妻妾致折傷本律科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="294">
                    <title lang="ch">Sha zisun ji nubi tulairen 殺子孫及奴婢圖賴人</title>
                    <title lang="en"/>
                    <title lang="fr"/>
                    <content lang="ch">凡祖父母、父母故殺子孫，及家長故殺奴婢，圖賴人者，杖七十、徒一年半。○若子孫將已死祖父母、父母，奴婢、雇工人將家長身屍<inf>未葬</inf>，圖賴人者，杖一百、徒三年。<inf>將</inf>期親尊長，杖八十、徒二年；<inf>將</inf>大功、小功、緦麻，各遞減一等。若尊長將已死卑幼及他人身屍圖賴人者，杖八十。<inf>以上俱指未告官言。</inf>○其告官者，隨所告輕重，並以誣告平人律<inf>反坐</inf>論罪。○若因<inf>圖賴</inf>而詐取財物者，計贓准竊盜論。搶去財物者，准白晝搶奪論，免刺。各從重科斷。<inf>圖賴罪重，依圖賴論。詐取搶奪罪重，依詐取搶奪論。</inf>
                    </content>
                    <li id="1">
                        <content lang="ch">一、有服親屬互相以屍圖賴者，依干名犯義律。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、妻將夫屍圖賴人，比依卑幼將期親尊長圖賴人律。若夫將妻屍圖賴人者，依不應重律。其告官司詐財搶奪者，依本律科斷。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、故殺妾及子孫、姪、姪孫與子孫之婦，圖賴人者，無論圖賴係凡人及尊卑親屬，俱發附近充軍。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、無賴兇棍，遇有自盡之案，冒認屍親，混行吵鬧毆打，或將棺材攔阻打壞，擡去屍首，勒掯行詐者，均杖一百，枷號兩個月。若該管地方兵役知而不拿者，各照不應重律治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡兄及伯叔謀奪族人財産，故殺弟姪圖賴，被致詐之家[註]復有毆故殺尊長，釀成立決重案者，除罪犯應死，悉照各本例定擬外，其罪應軍流者，既照兄及伯叔因爭奪弟姪財産故行殺害例，擬絞監候。至被詐之家財産或無人承管，不得以爭奪者之後繼嗣承受。
                            家紅按:黃書誤改為“致被詐之家”。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、將父母屍身裝點傷痕，圖賴他人，無論金刃、手足、他物成傷者，俱擬斬立決。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="295">
                    <title lang="ch">Gongjian shangren 弓箭傷人</title>
                    <title lang="en"/>
                    <title lang="fr"/>
                    <content lang="ch">凡無故向城市及有人居止宅舍放彈、射箭、投擲甎石者<inf>雖不傷人</inf>，笞四十。傷人者，減凡鬪傷一等<inf>雖至篤疾，不在斷付家産之限</inf>。因而致死者，杖一百、流三千里。<inf>若所傷係親屬，依名例律，本應重罪，而犯時不知者，依凡人論。本應輕者，聽從本法，仍追給埋葬銀一十兩。</inf>
                    </content>
                    <li id="1">
                        <content lang="ch">一、凡鳥鎗、竹銃向城市及有人居止宅舍施放者，雖不傷人，笞四十。誤傷人者，減湯火傷人律一等。因而致死者，杖一百、流三千里。若在深山曠野施放，誤傷人者，減湯火傷人律二等。因而致死者，杖一百、徒三年。皆追徵埋葬銀一十兩。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="296">
                    <title lang="ch">Chema shashanren 車馬殺傷人</title>
                    <title lang="en"/>
                    <title lang="fr"/>
                    <content lang="ch">凡無故於街市、鎮店馳驟車馬，因而傷人者，減凡鬪傷一等。致死者，杖一百、流三千里。若<inf>無故</inf>於鄉村無人曠野地内馳驟，因而傷人<inf>不致死者，不論</inf>致死者，杖一百。<inf>以上所犯</inf>並追埋葬銀一十兩。○若因公務急速而馳驟殺傷人者，以過失論。<inf>依律收贖，給付其家。</inf>
                    </content>
                    <li id="1">
                        <content lang="ch">一、凡騎馬碰傷人，除依律擬斷外，仍將所騎之馬給與被碰之人。若被碰之人身死，其馬入官。</content>
                        <content lang="en"/>
                        <content lang="fr"/>
                    </li>
                </lu>
                
                <lu id="297">
                    <title lang="ch">Yongyi shashangren 庸醫殺傷人</title>
                    <title lang="en"/>
                    <title lang="fr"/>
                    <content lang="ch">凡庸醫為人用藥、針刺，誤不如本方，因而致死者，責令別醫辨驗藥餌、穴道，如無故害之情者，以過失殺人論<inf>依律收贖，給付其家</inf>，不許行醫。○若故違本方，<inf>乃以</inf>詐<inf>心</inf>療<inf>人</inf>疾病，而<inf>增輕作重，乘危以</inf>取財物者，計贓准竊盜論。因而致死，及因事<inf>私有所謀害</inf>故用<inf>反證[註1]之</inf>藥殺人者，斬<inf>監候[註2]</inf>。
                        家紅按1:黃誤解為“症”。
                        家紅按2:原書“監候”誤作正文，應為小註。據雍正、乾隆律。</content>
                    <li id="1">
                        <content lang="ch">一、凡端公、道士及一切人等，作為異端法術<inf>如圓光、畫符等類</inf>醫人致死者，照鬪殺律擬絞監候。未致死者，杖一百、流三千里。為從，各減一等。</content>
                        <content lang="en"/>
                        <content lang="fr"/>
                    </li>
                </lu>
                <lu id="298">
                    <title lang="ch">Wogong shashangren 窩弓殺傷人</title>
                    <title lang="en"/>
                    <title lang="fr"/>
                    <content lang="ch">凡打捕戶於深山曠野猛獸往來去處，穿作坑穽及安置窩弓，不立望竿及抹眉小索者，<inf>雖未傷人，亦</inf>笞四十。以致傷人者，減鬪殺傷二等。因而致死者，杖一百、徒三年，追徵埋葬銀一十兩。<inf>若非深山曠野，致殺傷人者，從弓箭殺傷論。</inf>
                    </content>
                    
                </lu>
                <lu id="299">
                    <title lang="ch">Weibiren zhisi 威逼人致死</title>
                    <title lang="en"/>
                    <title lang="fr"/>
                    <content lang="ch">凡因事<inf>戶婚、田土、錢債之類</inf>威逼人致<inf>自盡</inf>死者<inf>審犯人必有可畏之威</inf>，杖一百。若官吏公使人等，非因公務而威逼平民致死者，罪同。<inf>以上二項</inf>並追埋葬銀一十兩。<inf>給付死者之家。</inf>○若<inf>卑幼</inf>因事逼迫期親尊長致死者，絞<inf>監候</inf>。大功以下，遞減一等。○若因<inf>行</inf>姦<inf>為</inf>盜而威逼人致死者，斬<inf>監候</inf>。○<inf>姦不論已成與未成，盜不論得財與不得財。</inf>
                    </content>
                    <li id="1">
                        <content lang="ch">一、凡因姦威逼人致死人犯，務要審有挾制窘辱情状，其死者無論本婦、本夫、父母、親屬，姦夫亦以威逼擬斬。若和姦縱容，而本婦、本夫愧迫自盡，或妻妾自逼死其夫或父母，夫自逼死其妻女，或姦婦以別事致死其夫，與姦夫無干者，毋得概坐因姦威逼之條。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡因事威逼人致死一家二命，及非一家但至三命以上者，發近邊充軍。若一家三命以上，發邊遠充軍。仍依律各追給埋葬銀兩。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、婦女與人通姦，致並未縱容之父母一經見聞，殺姦不遂，羞忿自盡者，無論出嫁、在室，俱擬絞立決。其本夫並未縱容，一經見聞，殺姦不遂，因而羞忿自盡者，姦婦擬絞監候。姦夫俱擬杖一百、徒三年。若父母縱容通姦，後因姦情敗露，愧迫自盡者，婦女實發駐防，給兵丁為奴，姦夫止科姦罪。本夫縱容通姦，後因姦情敗露，愧迫自盡者，姦夫、姦婦止科姦罪。如父母本夫雖知姦情，而迫於姦夫之強悍，不能報復，並非有心縱容者，姦夫、姦婦仍照並未縱容之例科斷。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、強姦内外緦麻以上親，及緦麻以上親之妻，若妻前夫之女，同母異父姐妹未成，或但經調戲，其夫與父母親屬及本婦羞忿自盡者，俱擬斬監候。如強姦已成，其夫與父母親屬及本婦羞忿自盡者，俱擬斬立決。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡因事用強，毆打威逼人致死，果有致命重傷，及成殘廢篤疾者，雖有自盡實跡，依律追給埋葬銀兩，發近邊充軍。其致命而非重傷，及重傷而非致命之處者，追給埋葬銀兩，杖一百、徒三年。如非致命，又非重傷者，杖六十、徒一年。若逼迫尊長致令自盡之案，除期親卑幼刃傷尊長、尊屬，及折肢，若瞎其一目，並功服卑幼毆傷尊長、尊屬至篤疾者，仍依律絞決外，若毆有致命重傷，未成殘廢者，緦麻卑幼，照凡人加一等，發邊遠充軍；功服卑幼，發極邊充軍；期親卑幼，仍照逼迫本律絞監候。其致命而非重傷，或重傷而非致命之處者，期親卑幼，仍照逼迫本律絞監候；功服，發邊遠充軍；緦麻，發近邊充軍。如非致命，又非重傷，期親卑幼仍照逼迫本律絞監候；功服以下卑幼，各於逼迫尊長尊屬致死本律上，加一等治罪。尊長犯卑幼，各按服制，照例科其傷罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡奉差員役執持勘合火牌，照數支取，而該地方官不能措辦，因而自盡者，勿論。若奉差員役額外需索，逼死印官者，審實，依威逼致死律，杖一百，加徒三年。若有受賄實跡，仍依枉法從重論。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡軍民人等因事逼迫本管官致死，為首者，比依逼迫期親尊長致死律絞；為從者，枷號三個月，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、豪強兇惡之徒，恃財倚勢，因事威逼、挾制、窘辱，令平民冤苦無申，情極自盡，致死一家三命以上者，擬斬監候。致死一家二命，及非一家但至三命以上者，擬絞監候。如無前項情節，仍照例分別擬軍。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡子孫不孝，致祖父母、父母自盡之案，如審有觸忤干犯情節，以致忿激輕生，窘迫自盡者，即擬斬決。其本無觸忤情節，但其行為違犯教令，以致抱忿輕生自盡者，擬以絞候。妻妾於夫之祖父母、父母有犯，罪同。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、妻妾悍潑，逼迫其夫致死者，擬絞立決。若釁起口角，事涉微細，並無逼迫情状，其夫輕生自盡者，照子孫違犯教令，致父母輕生自盡例，擬絞監候。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、婦人因姦有孕，畏人知覺，與姦夫商謀用藥打胎，以致墮胎身死者，姦夫比照以毒藥殺人，知情賣藥者，至死減一等律，杖一百、流三千里。若有服制名分，本罪重於流者，仍照本律，從重科斷。如姦婦自倩他人買藥，姦夫果不知情，止科姦罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡村野愚民本無圖姦之心，又無手足勾引、挾制窘辱情状，不過出語褻狎，本婦一聞穢語，即便輕生，照強姦未成，本婦羞忿自盡例，減一等，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、因姦威逼人致死一家三命者，擬斬立決。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、強姦已成，將本婦殺死者，斬決，梟示。強姦未成，將本婦立時殺死者，擬斬立決。將本婦毆傷，越數日後因本傷身死者，照因姦威逼致死律，擬斬監候。若強姦人妻女，其夫與父母親屬聞聲赴救，姦夫逞兇拒捕，立時殺死者，俱擬斬立決。若毆傷越數日後因本傷身死者，亦照因姦威逼致死律，擬斬監候。至強姦已成，其夫與父母親屬及本婦羞忿自盡者，擬斬監候。如強姦未成，或但經調戲，其夫與父母親屬及本婦羞忿自盡者，俱擬絞監候。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、姦夫、姦婦商謀同死，若已將姦婦致死，姦夫並無自戕傷痕、同死確據者，審明或係謀故，或係鬪殺，核其實在情節，各按本律擬以斬絞，不得因有同死之供，稍為寛貸。若姦夫與姦婦因姦情敗露，商謀同死，姦婦當即殞命，姦夫業經自戕，因人救阻，醫治傷痊，實有確據者，將姦夫減鬪殺罪一等律[註]，杖一百、流三千里。如另有拐逃及別項情節，臨時酌量，從重定擬。
                            家紅按:“律”當為衍字。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡調姦婦女未成，業經和息之後，如有因人恥笑，其夫與父母親屬及本婦復追悔抱忿自盡，致死二命者，將調姦之犯改發邊遠充軍。若致死一命者，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、婦女令媳賣姦不從，折磨毆逼，致媳情急自盡者，擬絞監候。若姦夫抑媳同陷邪淫，致媳情急自盡者，改發各省駐防為奴。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、凡婦女因人褻語戲謔，羞忿自盡之案，如係並無他故，輒以戲言覿面相狎者，即照但經調戲本婦羞忿自盡例，擬絞監候。其因他事與婦女角口，彼此詈罵，婦女一聞穢語，氣忿輕生，以及並未與婦女覿面相謔，止與其夫及親屬互相戲謔，婦女聽聞穢語，羞忿自盡者，仍照例杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、強姦本宗緦麻以上親，及緦麻以上親之妻未成，將本婦殺死者，分別服制，擬以凌遲、斬決，仍梟示。係外姻親屬，免其梟示。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、強姦犯姦婦女已成，將本婦立時殺死者，擬斬立決。致本婦羞愧自盡者，發黑龍江，給披甲人為奴。如強姦犯姦婦女未成，將本婦立時殺死者，擬斬監候，秋審時入於情實。致本婦羞愧自盡者，杖一百、流三千里。若婦女犯姦後，已經悔過自新，確有證據者，仍以良人婦女論。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、強姦不從，主使本夫將本婦毆死，主使之人擬斬立決，本夫擬絞監候。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、因事與婦人角口，穢語村辱，以致本婦氣忿輕生，又致其夫痛妻自盡者，擬絞監候，入於秋審緩決。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、凡和姦之案，姦婦因姦情敗露，羞愧自盡者，姦夫杖一百、徒三年。親屬相姦，姦夫按姦罪應發附近充軍者，如姦婦因姦情敗露，羞愧自盡，姦夫於姦罪上加一等，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、姦淫之徒先與其姑通姦，因被其媳窺破礙眼，即聽從姦婦圖姦其媳，不從，致被其姑毒毆自盡者，除姦婦仍發各省駐防為奴外，將圖姦釀命之犯，擬絞監候，秋審入於情實。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、賊犯除有心放火，圖竊財物，延燒事主斃命者，仍照例依強盜分別問擬斬決、斬梟外，如因遺落火煤，或因撥門不開，燃燒門閂板壁，或用火煤照亮，竊取財物，致火起延燒，不期燒斃事主一二命，及三命而非一家者，俱照因盜威逼人致死律，擬斬監候。若燒斃一家三命者，擬斬立決；三命以上，加擬[註]梟示。
                            家紅按:原書“擬”作“以”。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="300">
                    <title lang="ch">Zunzhang weirensha sihe 尊長為人殺私和</title>
                    <title lang="en"/>
                    <title lang="fr"/>
                    <content lang="ch">凡祖父母、父母及夫、若家長為人所殺，而子孫、妻妾、奴婢、雇工人私和者，杖一百、徒三年。期親尊長被殺，而卑幼私和者，杖八十、徒二年。大功以下，各遞減一等。其卑幼被殺，而尊長私和者，各<inf>依服制</inf>減卑幼一等。若妻妾、子孫及子孫之婦、奴婢、雇工人被殺，而祖父母、父母、夫、家長私和者，杖八十。受財者，計贓准竊盜論，從重科斷。<inf>私和，就各該擬命者言，贓追入官。</inf>○常人<inf>為他人</inf>私和人命者，杖六十。<inf>受財准枉法論。</inf>
                    </content>
                    <li id="1">
                        <content lang="ch">一、凡屍親人等私和人命，除未經得財，或贓罪較輕，仍照律議擬外，如屍親期服以下親屬受財私和者，俱計贓准枉法從重論。其祖父母、父母及夫、若家長被殺，子孫及妻妾、奴婢、雇工人受賄私和者，無論贓數多寡，俱杖一百、流三千里。若子孫及妻妾、奴婢、雇工人被殺，祖父母、父母、夫、家長受賄私和，無論贓數多寡，俱杖一百。其以財行求者，如係兇犯之緦麻以上有服親屬，及家長、奴婢、雇工人，均不計贓數，擬杖一百。若兇犯罪止軍流者，以財行求之親屬等各杖九十。罪止擬徒者，各杖八十。説事過錢者，各減受財人罪一等。</content>
                        <content lang="en"/>
                        <content lang="fr"/>
                    </li>
                </lu>
                <lu id="301">
                    <title lang="ch">Tongxing zhiyou mouhai 同行知有謀害</title>
                    <title lang="en"/>
                    <title lang="fr"/>
                    <content lang="ch">凡知同伴人欲行謀害他人，不即阻當救護，及被害之後不首告者，杖一百。
                    </content>
                    
                </lu>
                
            </men>
            <men id="35">
                <title lang="ch">Xinglü shi yi dou'ou shang 刑律十一鬪毆上</title> 
                <title lang="en"></title>
                <title lang="fr"></title>
                <lu id="302">
                    <title lang="ch">Dou'ou 鬪毆<inf>相爭為鬪，相打為毆。</inf></title>
                    <title lang="en"/>
                    <title lang="fr"/>
                    <content lang="ch">凡鬪毆<inf>與人相爭</inf>，以手足毆人不成傷者，笞二十<inf>但毆即坐</inf>；成傷，及以他物毆人不成傷者，笞三十；<inf>他物毆人</inf>成傷者，笞四十。<inf>所毆之皮膚</inf>青赤<inf>而</inf>腫者為傷。非手足者，其餘<inf>所執</inf>皆為他物。即<inf>持</inf>兵不用刃<inf>持其背柄以毆人</inf>，亦是<inf>他物</inf>。拔髪方寸以上，笞五十。若<inf>毆人</inf>血從耳目中出，及内損<inf>其臟腑而</inf>吐血者，杖八十。<inf>若止皮破血流，及鼻孔出血者，仍以成傷論。</inf>以穢物污人頭面者，<inf>情固有重於傷，所以</inf>罪亦如之。<inf>杖八十。</inf>○折人一齒及手足一指，眇人一目<inf>尚能小視，猶未至瞎</inf>，抉毀人耳鼻，若破<inf>傷</inf>人骨，及用湯火、銅鐵汁傷人者，杖一百。以穢物灌入人口鼻内者，罪亦如之。<inf>杖一百。</inf>折二齒、二指以上，及<inf>盡</inf>髡<inf>去</inf>髪者，杖六十、徒一年。<inf>髡髪不盡，仍堪為髻者，止依拔髪方寸以上論。</inf>○折人肋、眇人兩目、墮人胎及刃傷人者，杖八十、徒二年。<inf>墮胎者，謂辜内子死，及胎九十日之外成形者，即坐。若子死辜外，及墮胎九十日之内者，仍從本毆傷法論，不坐墮胎之罪。</inf>○折跌人肢<inf>手足</inf>體<inf>腰項</inf>及瞎人一目者<inf>皆成廢疾</inf>，杖一百、徒三年。○瞎人兩目、折人兩肢、損人二事以上<inf>二事如瞎一目，又折一肢之類</inf>，及因舊患，令至篤疾，若斷人舌<inf>令人全不能説話</inf>，及毀敗人陰陽者<inf>以至不能生育</inf>，並杖一百、流三千里，仍將犯人財産一半斷付被傷篤疾之人養贍。<inf>若將婦人非理毀壞者，止科其罪，以不妨生育，不在斷付財産一半之限。</inf>○同謀共毆傷人者，各以下手傷重者為重罪。原謀<inf>或不曾下手，或雖毆而傷輕</inf>減<inf>傷重者</inf>一等。<inf>凡鬪毆，不下手傷人者，勿論。惟毆殺人，以不勸阻為罪。若同謀毆人至死，雖不下手，及同行知謀，不行救阻者，各依本律，並杖一百。如共毆人，傷皆致命，以最後下手重者當其重罪。如亂毆不知先後輕重者，或二人共打一人，其傷同處，或二人同時各瞎人一目，並須以原謀為首，餘人為從。若無原謀，以先鬪人為首。</inf>○若因鬪互相毆傷者，各驗其傷之輕重定罪。後下手理直者，減<inf>本等罪</inf>二等。至死，及毆兄姊、伯叔<inf>依本律定擬，雖後下手理直</inf>者，不減。○<inf>如甲、乙互相鬪毆，甲被瞎一目，乙被折一齒，則甲傷為重，當坐乙以杖一百、徒三年。乙被傷輕，當坐甲以杖一百。若甲係後下手，而又理直，則於杖一百上減二等，止杖八十。乙後下手理直，則於杖一百、徒三年上減二等，止杖八十、徒二年。或至篤疾，仍斷財養贍。若毆人至死，自當抵命。</inf>
                    </content>
                    <li id="1">
                        <content lang="ch">一、兇徒因事忿爭，執持腰刀、鐵鎗、弓箭，並銅鐵簡、劍、鞭、鉞、斧、扒頭、流星、骨朵、麥穗等項兇器，及庫刀、梭鏢、騸雞尾、黄鱔尾、鯽魚背、海蚌等刀、朴刀、順刀，並凡非民間常用之刀，但傷人及誤傷旁人者，俱發近邊充軍。<inf>如係民間常用之鐮刀、菜刀、小刀、柴斧等器，不在此限。</inf>若毆人至篤疾者，改發邊遠充軍。如年在五十以上，仍發近邊充軍。<inf>按：“年在五十以上”句應刪，“改”字亦可刪。</inf>若聚衆執持兇器傷人，及圍繞房屋搶檢家財，棄毀器物，姦淫婦女，除實犯死罪外，徒罪以上，不分首從，發邊遠充軍。雖執持兇器而未傷人者，杖一百；執兇器自傷者，亦杖一百。其傷人之犯，有能首先拿獲者，官給賞銀十五兩。其次協拿者，給賞銀十兩。再次協拿者，給賞銀五兩。未傷人者，不在給賞之限。若因捕拿而受傷者，除官給賞銀外，仍驗傷痕等第，於犯人名下追給傷銀。若果有瘋疾，依過失傷人律收贖，將贖銀給付被傷之人。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、兇徒因事忿爭，剜瞎人眼睛，故折人肢體，全抉人耳鼻口唇<inf>若非剜瞎、故折、全抉者，照律科罪，不得引例</inf>，及斷人舌，毀敗人陰陽者，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、護軍兵丁及食糧當差人役，若執持金刃傷人或自傷者，除革役照律例問擬外，永不准食糧。閑散人有犯，立案，永不准食糧充役。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、沿江濱海有持鎗執棍，混行鬪毆，將兩造為首及鳴鑼聚衆之犯，杖一百、流三千里；傷人之犯，杖一百、徒三年。其附和未傷人者，各枷號一個月，責四十板。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡回民結夥三人以上，執持器械毆人之案，除致斃人命，罪應擬抵之犯，仍照民人定擬外，其餘糾夥共毆之犯，但有一人執持器械者，不分首從，發雲貴、兩廣極邊煙瘴充軍。如結夥雖在三人以上，而俱徒手爭毆，並無執持器械者，均各於軍罪上減一等，杖一百、徒三年；結夥在十人以上，雖無執持器械，而但毆傷人者，仍照三人以上執持器械之例定擬。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡毆傷罪人至篤疾者，各照本例，分別勿論及以鬪傷並減等問擬，俱毋庸斷付財産養贍。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、兇徒因事忿爭，執持兇器傷人，除例載兇器外，其餘例未賅載。凡非民間常用之物，均以兇器傷人論。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、奪獲兇器傷人之犯，照執持兇器傷人軍罪上量減一等，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、豫省南陽、汝寧、陳州、歸德、光州五府州所屬州縣，並安徽潁州、鳳陽二府所屬州縣，及盧州府所屬之合肥縣，遇有兇徒結夥三人以上，但有一人執持器械傷人之案，除實犯死罪外，其餘不分首從，實發雲貴、兩廣極邊煙瘴充軍。如聚衆至十人以上，執持器械，無論曾否傷人，不分首從，發新疆，給官兵為奴。其尋常因事爭毆，不在此例。俟數年後此風稍息，仍循舊例辦理。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、各省械鬪及共毆之案，如有自稱鎗手，受雇在場幫毆者，杖一百、流三千里。其有殺傷人者，仍按各本律例，從其重者論。若並未受雇幫毆，但學習鎗手已成，確有證據者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、各省回民及豫省南陽、汝寧、陳州、歸德、光州五府州所屬，並安徽潁州、鳳陽二府所屬州縣，盧州府所屬之合肥縣，兇徒結夥鬪毆之案，有自稱鎗手，受雇幫毆者，除結夥罪在滿徒以下，仍按自稱鎗手本例，從重定擬外，如結夥罪應擬軍，即將該鎗手於應得軍罪上各加一等。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、回民並豫省南陽、汝寧、陳州、歸德、光州五府州所屬州縣，及安徽潁州、鳳陽二府所屬州縣，盧州府所屬之合肥縣兇徒，遇有結夥共毆之案，除所毆係屬尊長，仍就服制中殺傷尊長，及回民並豫省等處兇徒結夥共毆各本律例相比，從其重者論外，若所毆係屬卑幼，即各按服制，於回民並豫省等處兇徒結夥共毆各本例上，依次遞減一等科斷。其有因卑幼觸犯，以理訓責者，仍分別服制，各按本律例定擬，不得概援結夥共毆之例。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡在逃太監在外滋事，除犯謀故鬪殺等案，仍照各本律例分別問擬外，但有執持金刃傷人，確有實據者，發黑龍江，給官兵為奴，遇赦不赦。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、天津鍋夥匪徒聚衆數十人及百人以上，執持火器軍械，殺傷人命<inf>按：下有“十人以上”，此數十人亦應敘明</inf>，或聚衆搶掠，擾害商民，審明後就地正法。如被獲時持仗拒捕者，照格殺律勿論。<inf>按：上層兼言搶掠，以下無“搶掠”字樣，自係專指鬪毆言之矣。</inf>其結夥三人以上，但有一人執持器械傷人，除致斃人命，罪應擬抵之犯照舊辦理外，餘俱不分首從，實發雲貴、兩廣極邊煙瘴充軍。<inf>按：此等處與回民、河南等省同。</inf>若結夥雖在三人以上，而俱徒手，並無器械，於軍罪上減一等，杖一百、徒三年。結夥在十人以上，雖無器械，但毆傷人者，仍照三人以上執持器械例定擬。其非鍋夥鬪毆之案，不得援引此例。俟數年後此風稍息，仍照舊例辦理。此等案犯，應照罪應軍流竊案解府，審明詳司，核請咨部，毋庸解省審勘，以免疏失。其斬絞重犯，仍照例解勘。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="303">
                    <title lang="ch">Baogu xianqi 保辜限期<inf>保，養也。辜，罪也。保辜謂毆傷人未至死，當官立限以保之。保人之傷，正所以保己之罪也。</inf></title>
                    <title lang="en"/>
                    <title lang="fr"/>
                    <content lang="ch">凡保辜者<inf>先驗傷之重輕，或手足，或他物，或金刃，各明白立限</inf>，責令犯人<inf>保辜</inf>醫治。辜限内，<inf>皆須</inf>[註]因<inf>原毆之</inf>傷死者，<inf>如打人頭傷，風從頭瘡而入，因風致死之類。</inf>以鬪毆殺人論<inf>絞</inf>。○其在辜限外，及雖在辜限内，<inf>原毆之</inf>傷已平復，官司文案明白，<inf>被毆之人</inf>別因他故死者<inf>謂打人頭傷，不因頭瘡得風，別因他病而死者，是為他故</inf>，各從本毆傷法。<inf>不在抵命之律。</inf>若折傷以上，辜内醫治平復者，各減二等。<inf>下手理直，減毆傷二等。如辜限内平復，又得減二等。此所謂犯罪得累減也。</inf>辜内雖平復，而成殘廢、篤疾，及辜限滿日不平復<inf>而死</inf>者，各依律全科。<inf>全科所毆傷、殘廢、篤疾之罪。雖死，亦同傷論。</inf>○手足及以他物毆傷人者<inf>其傷輕</inf>，限二十日<inf>平復</inf>。○以刃及湯火傷人者，限三十日。○折跌肢體，及破骨、墮胎者，無論手足、他物，皆限五十日。
                        家紅按:“皆須”二字原書誤作正文,應為小註。</content>
                    <li id="1">
                        <content lang="ch">一、凡京城内外及各省州縣，遇有鬪毆傷重，不能動履之人，或具控到官，或經拿獲，及巡役、地保人等指報，該管官即行帶領仵作，親往驗看，訊取確供，定限保辜，不許扛擡赴驗。如有違例擡驗者，將違例擡驗之親屬，與不行阻止之地保，各照違令律笞五十。因擡驗而致傷生者，各照不應重律，杖八十。倘内外該管衙門，遇有傷重不能動履之人，仍令扛擡，聽候驗看者，各該上司察實指參，交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡鬪毆傷重之人，除附近城郭，以及事簡州縣，照例正印親詣驗看外，其離城窵遠之區，及繁冗州縣，委係不能逐起驗看者，許委佐貳、巡捕等官代往，據實驗報，仍聽州縣官定限保辜。倘佐貳、巡捕等官驗報不實，照例議處。如州縣官怠弛推諉，概委佐貳、巡捕等官代驗，致滋擾累捏飾等弊，仍照定例議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、鬪毆傷人，辜限内不平復，延至限外。若手足、他物、金刃及湯火傷，限外十日之内；折跌肢體，及破骨墮胎，限外二十日之内，果因本傷身死，情正事實者，方擬死罪，奏請定奪。此外不許一概濫擬瀆奏。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、州縣承審鬪毆受傷，及畏罪自戕案件，一面撥醫調治速痊，一面訊取確供，提集案犯，即行審理完結，不得以傷痊之日起限。如有藉詞扣展，致有遲延拖累者，照例查參議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡僧人逞兇斃命，死由致命重傷者，雖在保辜限外十日之内，不得輕議寛減。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、刃傷人至筋斷者，照破骨傷保辜五十日。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡鬪毆之案，如原毆並非致命之處，又非極重之傷，越五日因風身死者，將毆打之人免其抵償，杖一百、流三千里。若死在五日以内，仍依本律，擬絞監候。如當致命之處而傷輕，或傷重而非致命之處，因風身死者，必死在十日以外，方准聲請改流。其致命傷重，及雖非致命傷，至骨損、骨斷，即因風身死在十日以外，仍依律擬以絞抵。若已逾破骨傷保辜五十日正限，尚在餘限二十日之内，及手足、他物、金刃傷，正限外、餘限内因風身死者，俱照毆人至廢疾律，杖一百、徒三年。至正限後、餘限外，因風身死者，止科傷罪。其因患他病身死，與本傷無涉者，雖在辜限之内，仍依律從本毆傷法。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="304">
                    <title lang="ch">Gongnei fenzhang 宮内忿爭</title>
                    <title lang="en"/>
                    <title lang="fr"/>
                    <content lang="ch">凡於宮内忿爭者，笞五十。<inf>忿爭之</inf>聲徹於御在所，及相毆者，杖一百。折傷以上，加凡鬪傷二等。<inf>若於臨朝之</inf>殿内，又遞加一等。<inf>遞加者，如於殿内忿爭者，加一等，杖六十。其聲徹於御在之所，及殿内相毆者，加一等，杖六十、徒一年。至於折傷以上，加宮内折傷之罪一等，又加凡鬪傷罪二等，共加三等。雖至篤疾，並罪止杖一百、流三千里。至死者，依常律斷。被毆之人，雖至殘廢、篤疾，仍擬杖一百，收贖。篤疾之人，與有罪焉，故不斷財産養贍。</inf>
                    </content>
                    <li id="1">
                        <content lang="ch">一、凡太監在紫禁城内持金刃自傷者，斬立決。在紫禁城外、皇城内持金刃自傷者，斬監候。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、行營地方，管轄聲音帳房以内謀故殺人，及鬪毆金刃殺人者，擬斬立決。謀殺人傷而不死，及鬪毆手足、他物殺人者，擬絞立決；金刃傷人者，發伊犁，給駐防官兵為奴。金刃自傷及手足他物傷人者，杖一百、流三千里。若在管轄聲音帳房以外、卡門以内謀故殺人，及鬪毆金刃殺人者，亦擬斬立決。謀殺人傷而不死，及鬪毆手足、他物殺人者，擬絞監候，入於情實；金刃傷人者，杖一百、流三千里。金刃自傷及手足他物傷人者，杖一百、徒三年。以上除死罪外，犯該遣罪以下者，俱先行插箭，隨營示衆。其在卡門以外，謀故鬪毆殺傷人及自傷者，均照常律辦理。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、除太監在紫禁城内外持金刃自傷，分別斬決、監候，仍照舊例辦理外，如常人在各處當差，及各官跟役，並内務府各項人役、苑戶、欽工匠役等，在紫禁城内暨圓明園大宮門、大東、大西、大北等門，及西廠等處地方，并各處内圍墻以内，謀故殺人及鬪毆金刃殺人者，擬斬立決。謀殺人傷而不死，及鬪毆手足、他物殺人者，擬絞立決；金刃傷人者，發伊犁，給駐防官兵為奴。金刃自傷及手足他物傷人者，杖一百、流三千里。若在紫禁城午門以外、大清門以内，暨圓明園大宮門、大東、大西、大北等門以外、鹿角木以内，謀故殺人，及鬪毆金刃殺人者，擬斬立決。謀殺人傷而不死，及鬪毆手足、他物殺人者，擬絞監候，入於情實；金刃傷人者，杖一百、流三千里。金刃自傷及手足、他物傷人者，杖一百、徒三年。以上除死罪外，犯該遣罪以下者，俱枷號三個月，再行發配。其東安、西安、地安等門以内，及圓明園鹿角木並各内圍墻以外，謀故鬪毆殺傷人及自傷者，均照常律辦理，不得濫引此例。</content>
                        <content lang="en"/>
                        <content lang="fr"/>
                    </li>
                </lu>
                <lu id="305">
                    <title lang="ch">Zongshi jueluo yishangqin bei'ou 宗室覺羅以上親被毆</title>
                    <title lang="en"/>
                    <title lang="fr"/>
                    <content lang="ch">凡宗室、覺羅而毆之者<inf>雖無傷</inf>，杖六十、徒一年；傷者，杖八十、徒二年；折傷以上<inf>本罪有</inf>重<inf>於杖八十、徒二年</inf>者，加凡鬪二等。<inf>止杖一百、徒三年。</inf>緦麻以上<inf>兼毆、傷言</inf>，各遞加一等。<inf>止杖一百、流三千里。不得加入於死。</inf>篤疾者，絞<inf>監候</inf>；死者，斬<inf>監候</inf>。
                    </content>
                    <li id="1">
                        <content lang="ch">一、凡宗室、覺羅在家安分，或有不法之徒借端尋釁者，仍照律治罪外，若甘自菲薄，在街市與人爭毆，如宗室覺羅，罪止折罰錢糧，其相毆者，亦係現食錢糧之人，一體折罰定擬，毋庸加等。若無錢糧可罰，即照凡鬪辦理。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡宗室、覺羅與人爭毆之案，除審明宗室、覺羅並未與人爭較，而常人尋釁擅毆者，仍照例治罪外，如輕入茶坊酒肆，滋事召侮，或與人鬪毆，先行動手毆人者，不論曾否腰繋黄紅帶子，其相毆之人即照尋常鬪毆一體定擬。其宗室、覺羅應得罪名，刑部按例定擬，犯該軍流徒罪者，照例鎖禁拘禁；犯該笞杖，應否折罰錢糧之處，交宗人府酌量犯案情節，如情罪可惡者，在宗人府實行責打，不准折罰。</content>
                        <content lang="en"/>
                        <content lang="fr"/>
                    </li>
                </lu>
                <lu id="306">
                    <title lang="ch">Ou zhishi ji benguan zhangguan 毆制使及本管長官</title>
                    <title lang="en"/>
                    <title lang="fr"/>
                    <content lang="ch">凡<inf>朝臣</inf>奉制命出使而<inf>所在</inf>官吏毆之，及部民毆本屬知府、知州、知縣，軍士毆本管官，若吏卒毆本部五品以上長官，杖一百、徒三年；傷者，杖一百、流二千里；折傷者，絞。<inf>監候。不言篤疾者，亦止於絞。</inf>若<inf>吏卒</inf>毆六品以下長官，各<inf>兼毆與傷及折傷而言</inf>減<inf>五品以上罪</inf>三等。<inf>軍民、吏卒</inf>毆佐貳官、首領官，又各遞減一等。<inf>佐貳官減長官一等，首領減佐貳一等。如軍民、吏卒減三等，各罪輕於凡鬪，及與凡鬪相等，皆謂之</inf>減罪輕者，加凡鬪<inf>兼毆與傷及折傷</inf>一等；篤疾者，絞<inf>監候</inf>；死者，<inf>不問制使、長官、佐貳、首領，並</inf>斬<inf>監候</inf>。若流外<inf>雜職</inf>官，及軍民、吏卒毆非本管三品以上官者，杖八十、徒二年；傷者，杖一百、徒三年；折傷者，杖一百、流二千里。毆傷<inf>非本管</inf>五品以上官者，減<inf>三品以上罪</inf>二等。若減罪輕<inf>於凡鬪傷</inf>及毆傷九品以上<inf>至六品</inf>官者，各加凡鬪傷二等。<inf>不言折傷、篤疾，至死者，皆以凡鬪論。</inf>○其公使人在外毆打<inf>所在</inf>有司官者，罪亦如之<inf>亦照毆本管官之品級科罪</inf>，從<inf>被毆</inf>所屬上司拘問。<inf>如統屬州縣官毆知府，固依毆長官本條減吏卒二等。若統司官小，則依下條上司官與統屬官相毆科之。首領毆衙門長官，固依毆長官本條減吏卒二等。若毆本衙門佐貳官，兩人品級與下條九品以上官同，則依下條科之。若品級不與下條同，則止依凡鬪。如佐貳、首領自相毆，亦同凡鬪論罪。</inf>
                    </content>
                    <li id="1">
                        <content lang="ch">一、凡軍民人等毆死在京見任官員，照毆死本管官律，擬斬監候。若謀死者，擬斬立決。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、八旗兵丁並無私讎別故，因管教將本管官戳死者，本犯即行正法，妻子發遣黑龍江，領催、族長各鞭一百。若閑散及護軍、披甲人記讎，將該管官動兵刃致傷者，本犯即行正法，妻子免發遣，領催、族長各鞭五十。若殺死者，領催、族長各鞭八十；係官，交部議處。其平日不能管教之該管各官，交部分別議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、軍民人等毆傷本管官及非本管官，如係邂逅干犯，照律問擬流徒，或本管官與軍民人等飲酒、賭博、宿娼，自取陵辱者，俱照凡鬪定擬。其有釁起索欠等事，本非理曲，因而有犯者，各照毆傷應得流徒原律，酌減二等問罪。其自行取辱及負欠之職官，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、部民、軍士、吏卒犯罪在官，如有不服拘拿，不遵審斷，或懷挾私讎，及假地方公事，挺身鬧堂逞兇，殺害本官者，拿獲之日，無論本官品級及有無謀故，已殺者，不分首從，皆斬立決；已傷者，為首照光棍例斬決，為從下手者絞候。其聚衆四五十人者，仍照定例科罪。其於非本屬、本管、本部各官有犯，或該管官任意陵虐，及不守官箴，自取侮辱者，各按其情罪輕重，臨時酌量，比引辦理。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡兵丁謀故殺本管官之案，若兵丁係犯罪之人，而本管官亦係同犯罪者，將該兵丁照例擬斬監候，請旨即行正法。鬪毆殺者，仍擬絞監候。如本管官與兵丁一同犯罪，致將兵丁殺死者，仍按凡人謀故鬪殺各本律科斷。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="307">
                    <title lang="ch">Zuozhi tongshu ou zhangguan 佐職統屬毆長官</title>
                    <title lang="en"/>
                    <title lang="fr"/>
                    <content lang="ch">凡本衙門首領官及所統屬官毆傷長官者，各減吏卒毆傷長官二等。<inf>不言折傷者，若折傷不致篤疾，止以傷論。</inf>佐貳官毆長官者<inf>不言傷者，即傷而不至篤疾，止以毆論</inf>，又各減<inf>首領官之罪</inf>二等。<inf>若減二等之罪，有輕於凡鬪，或與凡鬪相等，而</inf>減罪輕者，加凡鬪一等<inf>謂其有統屬監臨[註]之義</inf>；篤疾者，絞<inf>監候</inf>；死者，斬<inf>監候</inf>。
                        家紅按:原書“監臨”作“相臨”。</content>
                    
                </lu>
                <lu id="308">
                    <title lang="ch">Shangsi yu tongshuguan xiang'ou 上司官與統屬官相毆</title>
                    <title lang="en"/>
                    <title lang="fr"/>
                    <content lang="ch">凡監臨上司<inf>之</inf>佐貳、首領官，與所統屬<inf>之</inf>下司官品級高者，及與部民有高官而相毆者，並同凡鬪論。<inf>一以監臨之重，一以品級之崇，則不得以下司、部民拘之。</inf>若非相統屬官品級同，自相毆者，亦同凡鬪論。
                    </content>
                </lu>
                <lu id="309">
                    <title lang="ch">Jiupin yishangguan ou zhangguan 九品以上官毆長官</title>
                    <title lang="en"/>
                    <title lang="fr"/>
                    <content lang="ch">凡流内九品以上官，毆非本管三品以上<inf>之尊</inf>官者<inf>不同長官、佐貳</inf>，杖六十、徒一年。<inf>但毆即坐。雖成傷至内損吐血，亦同。</inf>折傷以上，及毆傷<inf>非本管</inf>五品以上，若五品以上毆傷<inf>非本管</inf>三品以上官者，各加凡鬪傷二等。<inf>不得加至於死。蓋官品相懸，則其罪重，名位相次，則其罪輕，所以辨貴賤也。</inf>
                    </content>
                    
                </lu>
                <lu id="310">
                    <title lang="ch">Ju'ou zhuisheren 拒毆追攝人</title>
                    <title lang="en"/>
                    <title lang="fr"/>
                    <content lang="ch">凡官司差人<inf>下所屬</inf>追徵錢糧，勾攝公事，而<inf>納戶及應辦公事人</inf>抗拒不服，及毆所差人者，杖八十。若傷重至内損吐血以上，及<inf>所毆差人或係職官，或係親屬尊長</inf>本犯<inf>毆罪</inf>重<inf>於凡人鬪毆</inf>者，各<inf>於本犯應得重罪上仍</inf>加二等，罪止杖一百、流三千里。至篤疾者，絞<inf>監候</inf>；死者，斬。<inf>監候。此為納戶及應辦公事之人本非有罪，而恃強違命者而言。若税糧違限，公事違錯，則係有罪之人，自有罪人拒捕條。</inf>
                    </content>
                    
                </lu>
                <lu id="311">
                    <title lang="ch">Ou shouyeshi 毆受業師</title>
                    <title lang="en"/>
                    <title lang="fr"/>
                    <content lang="ch">凡毆受業師者，加凡人二等；死者，斬。<inf>凡者，非徒指儒言，百工技藝亦在内。儒師終身如一，其餘學未成或易別業，則不坐。如學業已成，罪亦與儒並科。</inf>
                    </content>
                    <li id="1">
                        <content lang="ch">一、凡謀故毆殺及毆傷受業師者，業儒弟子照謀故毆殺及毆傷期親尊長律，僧尼、道士、喇嘛、女冠及匠役人等，照謀故毆殺及毆傷大功尊長律，分別治罪。如因弟子違犯教令，以理毆責致死者，儒師照毆死期親卑幼律，杖一百、徒三年。僧尼、道士、喇嘛、女冠及匠役人等，照尊長毆死大功卑幼律，擬絞監候。如毆傷弟子，各按毆傷期親卑幼、大功卑幼本律問擬。若因姦盜別情謀殺弟子者，無論已傷、未傷、已殺、未殺，悉照凡人分別定擬。其有挾嫌逞兇，故殺弟子，及毆殺内執持金刃兇器，非理扎毆致死者，亦同凡論。</content>
                        <content lang="en"/>
                        <content lang="fr"/>
                    </li>
                </lu>
                <lu id="312">
                    <title lang="ch">Weili zhifuren 威力制縛人</title>
                    <title lang="en"/>
                    <title lang="fr"/>
                    <content lang="ch">凡<inf>兩相</inf>爭論事理，<inf>其曲直</inf>聽經官陳告<inf>裁決</inf>。若<inf>豪強之人</inf>以威力<inf>挾</inf>制<inf>捆</inf>縛人，及於私家拷打、監禁者，<inf>不問有傷、無傷，並</inf>杖八十。傷重至内損吐血以上，各<inf>驗其傷</inf>加凡鬪傷二等。因而致死者，絞<inf>監候。</inf>若以威力主使<inf>他</inf>人毆打而致死傷者，並以主使之人為首，下手之人為從論，減<inf>主使</inf>一等。
                    </content>
                    <li id="1">
                        <content lang="ch">一、在京、在外無籍之徒，投託勢要，作為心腹，誘引生事，綁縛平民，在於私家拷打，脅騙財物者，枷號一個月，發煙瘴地面充軍。勢要知情，並坐。<inf>誘引依教誘，綁縛拷打依威力，脅騙財物依恐嚇從重科罪，須四事俱全，方引此例。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、旗下家人、莊頭等，有在外倚勢害民，把持衙門，霸占子女，將良民無故拿至私家，捆縛拷打致死者，除本犯照律例從重治罪外，若係内府之人，並將該管官交部議處；係王、貝勒、貝子、公家人，將管理家務官亦交該部議處；係民公、侯、伯、大臣、官員家人，將各主交該部議處；係平人，鞭一百。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡地方鄉紳私置板棍，擅責佃戶者，照違制律議處。衿監，革去衣頂，杖八十，照例准其納贖。如將佃戶婦女強行姦占為婢妾者，絞監候；如無姦情，照略賣良人為妻妾律，杖一百、徒三年，婦女給親完聚。該地方官不預行嚴禁，及被害之人告理而不即為查究者，照徇庇例議處。至有姦頑佃戶拖欠租課，欺慢田主者，杖八十；所欠之租，照數追給田主。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡主使兩人毆一人、數人毆一人至死者，以下手傷重之人為從，其餘皆為餘人。若其人自盡，則不可以致死之罪加之，止照所傷擬罪。如有致死重傷，及成殘廢、篤疾者，依因事用強毆打例，發近邊充軍。</content>
                        <content lang="en"/>
                        <content lang="fr"/>
                    </li>
                </lu>
                <lu id="313">
                    <title lang="ch">Liangjian xiang'ou 良賤相毆</title>
                    <title lang="en"/>
                    <title lang="fr"/>
                    <content lang="ch">凡奴婢毆良人<inf>或毆、或傷、或折傷</inf>者，加凡人一等；至篤疾者，絞<inf>監候</inf>；死者，斬<inf>監候</inf>。其良人毆傷他人奴婢<inf>或毆、或傷、或折傷、篤疾</inf>者，減凡人一等。若死及故殺者，絞<inf>監候</inf>。若奴婢自相毆傷殺者，各依凡鬪傷殺法。相侵財物者，<inf>如盜竊、強奪、詐欺、誆騙、恐嚇、求索之類</inf>不用此<inf>加減</inf>律。<inf>仍以各條凡毆傷殺法坐之。</inf>○若毆<inf>内外</inf>緦麻、小功親之奴婢，非折傷，勿論。至折傷以上<inf>至篤疾者</inf>，各減殺傷凡人奴婢罪二等。大功<inf>親之奴婢</inf>減三等。至死者<inf>不問緦麻、小功、大功</inf>，杖一百、徒三年。故殺者，絞<inf>監候</inf>。過失殺者，各勿論。○若毆<inf>内外</inf>緦麻、小功親之雇工人，非折傷，勿論。至折傷以上<inf>至篤疾者</inf>，各減凡人罪一等。大功<inf>親之雇工人</inf>減二等。至死及故殺者<inf>不問緦麻、大功、小功</inf>，並絞<inf>監候</inf>。過失殺者，各勿論。<inf>雇倩傭工之人，與有罪緣坐為奴婢者不同，然而有主僕之分，故以家長之服屬親疏論。不言毆期親雇工人者，下條有家長之期親，若外父母毆雇工人律也。若他人雇工者，當以凡論。</inf>
                    </content>
                    <li id="1">
                        <content lang="ch">一、凡奴僕毆辱職官者，家長笞五十。係官，交該部議處。</content>
                        <content lang="en"/>
                        <content lang="fr"/>
                    </li>
                </lu>
             
            </men>
            <men id="36">
                <title lang="ch">Xinglü shier dou'ou xia zhiyi 刑律十二鬪毆下之一</title> 
                <title lang="en"></title>
                <title lang="fr"></title>
                <lu id="314">
                    <title lang="ch">Nubi ou jiazhang 奴婢毆家長</title>
                    <title lang="en"/>
                    <title lang="fr"/>
                    <content lang="ch">凡奴婢毆家長者<inf>有傷、無傷，預毆之奴婢不分首從</inf>，皆斬；殺者<inf>故殺、毆殺，預毆之奴婢不分首從</inf>，皆凌遲處死。過失殺者，絞；<inf>監候。過失</inf>傷者，杖一百、流三千里。<inf>不收贖。</inf>若奴婢毆家長之<inf>尊卑</inf>期親及外祖父母者，<inf>即[註1]無傷，亦</inf>絞<inf>監候。為從減一等</inf>；傷者，<inf>預毆之奴婢，不問首從、重輕</inf>皆斬<inf>監候</inf>。過失殺者，減毆罪二等；<inf>過失</inf>傷者，又減一等。故殺者，<inf>預毆之奴婢</inf>皆凌遲處死。毆家長之緦麻親，<inf>兼内外、尊卑，但毆即坐，雖傷亦</inf>杖六十、徒一年；小功，杖七十、徒一年半；大功，杖八十、徒二年。折傷以上，緦麻加毆良人罪一等，小功加二等，大功加三等。加者，加入於死。<inf>但絞不斬。一毆一傷，各依本法。</inf>死者，<inf>預毆奴婢</inf>皆斬。<inf>故殺，亦皆斬監候。</inf>○若雇工人毆家長及家長[註2]期親，若外祖父母者，<inf>即無傷，亦</inf>杖一百、徒三年；傷者<inf>不問重輕</inf>，杖一百、流三千里；折傷者，絞<inf>監候</inf>；死者，斬。<inf>毆家長，斬決。毆家長期親，若外祖父母，斬監候。</inf>故殺者，凌遲處死。過失殺傷者，各減本殺傷罪二等。毆家長之緦麻親，杖八十；小功，杖九十；大功，杖一百。傷重至内損吐血以上，緦麻、小功，加凡人罪一等；大功，加二等。<inf>罪止杖一百、流三千里。</inf>死者，各斬<inf>監候</inf>。○若奴婢有罪<inf>或姦或盜，凡違法罪過皆是</inf>，其家長及家長之期親，若外祖父母，不告官司而<inf>私自</inf>毆殺者，杖一百。無罪而毆殺<inf>或故殺</inf>者，杖六十、徒一年。當房人口<inf>指奴婢之夫婦子女</inf>，悉放從良。<inf>奴婢有罪，不言折傷、篤疾者，非至死，勿論也。</inf>○若家長及家長之期親，若外祖父母，毆雇工人<inf>不分有罪無罪</inf>，非折傷，勿論。至折傷以上，減凡人<inf>折傷</inf>罪三等。因而致死者，杖一百、徒三年。故殺者，絞<inf>監候</inf>。○若<inf>奴婢、雇工人</inf>違犯<inf>家長及期親、外祖父母</inf>教令，而依法<inf>於臀腿受杖去處</inf>決罰，邂逅致死，及過失殺者，各勿論。
                        家紅按1:原書“即”作“及”。
                        家紅按2:原書無“及家長”三字。</content>
                    <li id="1">
                        <content lang="ch">一、奴婢毆家長之期親及外祖父母至死者，皆擬斬立決。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、奴婢過失殺家長者，擬絞立決。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、契賣婢女，務照價買家人例，旗人將文契呈明該管佐領，先用圖記，自赴税課司驗印；民人將文契報明本地方官，鈴蓋印信。至旗人契買民間婢女，在京具報五城、大宛兩縣，在外具報該地方官，用印立案。倘有情願用白契價買者，仍從其便。但遇毆殺、故殺，問刑衙門須驗紅契、白契，分別科斷。再，旗民所買婢女，已經配給紅契家奴者，准照紅契辦理。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡民人家生奴僕、印契所買奴僕，并雍正十三年以前白契所買，及投靠養育年久，或婢女招配，生有子息者，俱係家奴，世世子孫永遠服役，婚配俱由家主，仍造册報官存案。其婢女招配，并投靠及所買奴僕，俱寫立文契，報明本地方官鈐蓋印信。如有干犯家長，及家長殺傷奴僕，驗明官册印契，照奴僕本律治罪。至奴僕不遵約束，傲慢頑梗，酗酒生事者，照滿洲家人喫酒行兇例，面上刺字，流二千里，交與該地方官，令其永遠當苦差。有背主逃匿者，照滿洲家人逃走例，折責四十板，面上刺字，交與本主，仍行存案。容留窩藏者，照窩藏逃人例治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、白契所買奴婢，如有殺傷家長，及殺傷家長緦麻以上親者，無論年限及已未配有室家，均照奴婢殺傷家長，一體治罪。其家長殺傷白契所買，恩養年久，配有室家者，以殺傷奴婢論。若甫經契買，未配室家者，以殺傷雇工人論。至典當家人、隸身長隨，若恩養在三年以上，或未及三年，配有妻室者，如有殺傷，各依奴婢本律論。倘甫經典買，或典買隸身未及三年，並未配有妻室，及一切車夫、厨役、水火夫、轎夫、打雜受雇服役人等，平日起居不敢與共，飲食不敢與同，並不敢爾我相稱，素有主僕名分，並無典賣字據者，如有殺傷，各依雇工人本律論。若農民佃戶、雇倩耕種工作之人，並店鋪小郎之類，平日共坐共食，彼此平等相稱，不為使喚服役，素無主僕名分者，如有殺傷，各依凡人科斷。至典當雇工人等，議有年限，如限内逃匿者，責三十板，仍交與本主服役。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、契買婢女，伊父母兄弟私自拐逃者，照和誘知情發遣例減一等，杖一百、徒三年，其女給主領回。若契賣家奴及戶下陳人，將女私聘與人，未成婚者，給還本主；已成婚者，追身價銀四十兩。無力者，量追一半給主。其嫁女之人，杖一百、徒三年，滿日給主管束。娶主知情，與同罪，不知者不坐。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡官員將奴婢責打身死者，罰俸二年；故殺者，降二級調用；刃殺[註]者，革職，不准折贖，杖一百。若將族中奴婢毆打死者，降二級調用；故殺者，降三級調用，各追人一口給主；刃殺者，革職，不准折贖，杖一百。毆殺他人奴婢者，革職，追人一口給主；故殺者，依律絞候。旗人將奴婢責打身死者，枷號二十日；故殺者，枷號一個月；刃殺者，枷號兩個月，各鞭一百。毆雇工人致死者，枷號四十日，鞭一百。毆族中奴婢致死者，枷號兩個月，鞭一百。若將族中奴婢故殺者，枷號三個月，鞭一百；刃殺者，發黑龍江當差，仍各追人一口給主。其奴婢違犯教令，而依法決罰邂逅致死者，仍依律勿論。
                            家紅按:原書“刃殺”作“刃傷”。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、官員毆死贖身及放出奴婢，並該奴婢之子女者，照毆死族中奴婢，降二級調用例減一等，降一級調用。故殺者，照故殺族中奴婢例，降三級調用。旗人毆死贖身奴婢者，枷號四十日，鞭一百。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡家長及家長之期親，若外祖父母毆死贖身奴婢，及該奴婢之子女者，杖一百、徒三年；故殺者，擬絞監候。大功親屬毆死贖身奴婢者，杖一百、流二千里；小功、緦麻，遞加一等。<inf>故殺，亦絞監候。</inf>毆死贖身奴婢之子女者，以良賤相毆論。若贖身奴婢干犯家長，並家長期服以下親者，俱依雇工人律科斷。贖身奴婢之子女干犯家長，及家長期親外祖父母，亦以雇工人論。干犯家長大功以下親，以良賤相毆論。如家長或家長期服以下親，毆故殺放出奴婢，及放出奴婢干犯家長，並家長期服以下親者，仍依奴婢本律定擬。毆故殺放出奴婢之子女，或放出奴婢之子女干犯家長，及家長期服以下親者，各依雇工人律科斷。其毆殺族中無服親屬之奴婢，及奴婢之子女者，杖一百、流三千里。故殺，亦絞監候。若已經贖身放出，如有殺傷干犯，各依良賤相毆本律論。該奴婢之子女，俱以凡論。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、家長之妾，毆故殺奴婢之案，除係生有子女者，即照家長之期親毆故殺奴婢本律，分別定擬外，其未生子女之妾毆死隸身服役之婢女者，杖一百、流三千里。故殺者，擬絞監候。若與家長之衆奴婢有犯，並非隸身服役之人，俱以凡論。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡旗民官員、平人將奴婢責打身死及故殺者，除照例治罪外，其奴僕之父母妻子悉行開放，係旗人，聽其在旗投主；係民人，放出為民，不得追收身價。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡奴婢背主投營，挾制家主，勒索原契及妻子、財物，不分首從、得財與未得財，皆斬立決。若止背主投營，審無挾制勒索者，枷號四十日，杖一百，交還原主。該營初雖不知，後知而不舉發者，交該部議處。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡發遣黑龍江等處為奴人犯，有自行攜帶之妻子跟隨，本犯在主家倚食服役，被主責打身死者，照毆死雇工人例，擬杖一百、徒三年。其妻子自行謀生，不隨本犯在主家倚食者，仍以凡論。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡家長之期親因與人通姦，被白契所買婢女窺破，起意致死滅口之案，除婢女年在十五以上，仍照定例辦理外，若將未至十五歲之婢女起意致死者，擬絞立決。若係為從，各依本例科斷。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡家主將紅契所買奴婢，及白契典買恩養已久奴僕之妻，妄行占奪，或圖姦不遂，因將奴僕毒毆致死，或將其妻致死，審明確有實據，及本主自認不諱者，即將伊主不分官員、平人，發黑龍江當差。若所殺奴婢係白契所買，恩養未久者，應照故殺雇工人律，擬絞監候。如伊主並無姦占情弊，而奴僕誣陷其主者，仍照干名犯義律治罪。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、雇工人等干犯舊家長之案，如係因求索不遂，辭出後，復藉端訛詐，或挾家長攆逐之嫌，尋釁報復，並一切理曲肇釁在辭工以前者，均即照雇工人干犯家長各本律例，分別定擬。其辭出之後，別因他故起釁者，仍以凡人論。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="315">
                    <title lang="ch">Qiqie ou fu 妻妾毆夫</title>
                    <title lang="en"/>
                    <title lang="fr"/>
                    <content lang="ch">凡妻妾毆夫者<inf>但毆即坐</inf>，杖一百。夫願離者，聽。<inf>須夫自告，乃坐。</inf>至折傷以上，各<inf>驗其傷之輕重</inf>加凡鬪傷三等。至篤疾者，絞<inf>決</inf>；死者，斬<inf>決</inf>；故殺者，凌遲處死。<inf>兼魘魅、蠱毒在内。</inf>○若妾毆夫及正妻者，又各加<inf>妻毆夫罪</inf>一等。加者，加入於死。<inf>但絞不斬，於家長則決，於妻則監候。若篤疾者、死者、故殺者，仍與妻毆夫罪同。</inf>○其夫毆妻，非折傷，勿論。至折傷以上，減凡人二等。<inf>須妻自告，乃坐。</inf>先行審問夫婦，如願離異者，斷罪，離異；不願離異者，驗<inf>所傷應坐之</inf>罪收贖。<inf>仍聽完聚。</inf>至死者，絞。<inf>監候。故殺亦絞。</inf>毆傷妾至折傷以上，減毆傷妻二等；至死者，杖一百、徒三年。妻毆傷妾，與夫毆妻罪同。<inf>亦須妾自告，乃坐。</inf>過失殺者，各勿論。<inf>蓋謂其一則分尊可原，一則情親當矜也。須得過失實情，不實，仍各坐本律。○夫過失殺其妻妾，及正妻過失殺其妾者，各勿論。若妻妾過失殺其夫，妾過失殺正妻，當用此律。“過失殺”句，不可通承上二條言。</inf>○若毆妻之父母者<inf>但毆即坐</inf>，杖六十、徒一年。折傷以上，各加凡鬪傷罪二等；至篤疾者，絞<inf>監候</inf>；死者，斬。<inf>監候。故殺者亦斬。</inf>
                    </content>
                    <li id="1">
                        <content lang="ch">一、凡妻毆本夫，如本夫親告，又復願離，恩義已絶，應按律的決，不得勒追本夫銀兩，代妻納贖。如本夫不願離異，及正妻毆妾至折傷以上，仍依律科斷，概准納贖。至妾毆夫及正妻，依律分別定擬，杖罪的決，餘罪收贖。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、妾過失殺正妻，比照過失殺期親尊長律，杖一百、徒三年，決杖一百，餘罪收贖。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、妻過失殺夫，妾過失殺家長者，俱擬絞立決。</content>
                        <content lang="en"/>
                        <content lang="fr"/>
                    </li>
                </lu>
                <lu id="316">
                    <title lang="ch">Tongxng qinshu xiang'ou 同姓親屬相毆</title>
                    <title lang="en"/>
                    <title lang="fr"/>
                    <content lang="ch">凡同姓親屬相毆，雖五服已盡，而尊卑名分猶存者，尊長<inf>犯卑幼</inf>減凡鬪一等，卑幼<inf>犯尊長</inf>加一等。<inf>不加至死。</inf>至死者<inf>無論尊卑長幼</inf>，並以凡人論。<inf>鬪殺者絞，故殺者斬。</inf>
                    </content>
                    
                </lu>
                <lu id="317">
                    <title lang="ch">Ou dagong yixia zunzhang 毆大功以下尊長</title>
                    <title lang="en"/>
                    <title lang="fr"/>
                    <content lang="ch">凡卑幼毆本宗及外姻緦麻兄姊<inf>但毆即坐</inf>，杖一百；小功兄姊，杖六十、徒一年；大功兄姊，杖七十、徒一年半。尊屬，又各加一等。折傷以上，各遞加凡鬪傷一等<inf>罪止杖一百、流三千里</inf>；篤疾者，<inf>不問大功以下尊屬，並</inf>絞；死者，斬。<inf>絞斬在本宗小功、大功兄姊及尊屬，則決；餘俱監候。不言故殺者，亦止於斬也。</inf>若<inf>本宗及外姻</inf>尊長毆卑幼，非折傷，勿論。至折傷以上，緦麻<inf>卑幼</inf>減凡人一等；小功<inf>卑幼</inf>，減二等；大功<inf>卑幼</inf>，減三等。至死者，絞。<inf>監候。不言故殺者，亦止於絞也。</inf>其毆殺同堂<inf>大功</inf>弟妹、<inf>小功</inf>堂姪及<inf>緦麻</inf>姪孫者，杖一百、流三千里。<inf>不言篤疾、至死者，罪止此，仍依律給付財産一半養贍。</inf>故殺者，絞。<inf>監候。不言過失殺者，蓋各准本條論贖之法。兄之妻及伯叔母弟之妻，及卑幼之婦，在毆夫親屬律。姪與姪孫，在毆期親律。</inf>
                    </content>
                    <li id="1">
                        <content lang="ch">一、毆死同堂大功弟妹、小功堂姪，及緦麻姪孫，除照律擬流外，仍斷給財産一半養贍。其大功以下尊長，毆卑幼至篤疾，均照律斷給財産。惟毆尊長至篤疾，罪應擬絞者，不在斷給財産之列。[註]
                            家紅按:原書“列”作“內”。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、卑幼毆傷緦麻尊長、尊屬，餘限内果因本傷身死，仍擬死罪，奏請定奪。如蒙寛減，減為杖一百，發邊遠充軍。若在餘限外身死，按其所毆傷罪，在徒流以下者，於斬候本罪上減一等，杖一百、流三千里。其原毆傷重，至篤疾者，擬絞監候。毆傷功服尊長、尊屬，正餘限内身死者，照舊辦理。其在餘限外身死之案，如毆大功小功尊長、尊屬至篤疾者，仍依傷罪本律，問擬絞決。訊非有心干犯，或係誤傷，及情有可憫者，俱擬絞監候。若係折傷，並手足、他物毆傷，本罪止應徒流者，既在餘限之外，因傷斃命，均擬絞監候，秋審時統歸服制册内，擬入情實辦理。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡卑幼圖姦親屬起釁，故殺有服尊長之案，按其服屬，罪應斬決凌遲，無可復加者，於援引服制本律之上，俱聲敘“卑幼因姦故殺尊長”字樣。其有圖姦親屬故殺本宗及外姻有服尊長，按律罪止斬候者，均擬斬立決。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡聽從下手，毆本宗小功、大功兄姊及尊屬至死者，除主使之尊長，仍各按服制，以為首科斷外，下手之犯審係迫於尊長威嚇，勉從下手，邂逅至死者，照威力主使律，為從減等擬流。若尊長僅令毆打，輒行疊毆多傷至死者，下手之犯擬斬監候。其聽從毆死緦麻尊長、尊屬之案，依律減等擬流。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡於親母之父母有犯，仍照本律定擬外，其於在堂繼母之父母，庶子嫡母在，為嫡母之父母，庶子為在堂繼母之父母，庶子不為父後者，為己母之父母<inf>若己母係由奴婢家生女收買為妾，及其父母係屬賤族者，不在此例</inf>，為人後者為所後母之父母，及本生母之父母、嫁母之父母等七項有犯，即照卑幼犯本宗小功尊屬律，毆殺、謀故殺均擬斬立決。謀殺已行、已傷及鬪毆傷，亦各照本宗服制本律分別定擬。至親母、繼母等各項甥舅等有犯，俱照外姻尊卑長幼本律治罪，與嫁母之弟兄有犯，以凡論。如尊長有於非所自出之外孫及甥等故加凌虐，或至於死，承審官臨時權其曲直，按情治罪，不必以服制為限。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、卑幼共毆本宗外姻緦麻以上尊長、尊屬，致成篤疾之案，除首犯依律分別絞決、絞候外，其聽從幫毆之有服卑幼，如僅止手足、他物輕傷，不分服之親疏，仍依為從減等律，問擬滿流。若有折傷及刃傷者，發極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡毆死本宗期功尊長，罪干斬決之案，若係情輕<inf>如卑幼實係被毆情急抵格，無心適傷致斃之類</inf>，該督撫按律例定擬，止於案内將並非有心干犯各情節，分晰敘明，不得兩請。法司會同核覆，亦照本條擬罪，核其所犯情節，實可矜憫者，夾簽聲明，恭候欽定。若與尊長互鬪，係有心干犯，毆打致斃者，亦於案内將有心干犯之處詳細敘明，即按律擬以斬決。其毆死本宗緦麻及外姻小功、緦麻尊長者，照例擬斬監候，毋庸夾簽聲明。<inf>惟救父情切，及本夫殺姦，毆死緦麻尊長，或毆傷緦麻尊長、餘限外身死之案，隨本聲請量減，不在此例。</inf></content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡有服親屬同謀共毆致死之案，除下手傷重之犯，及期服卑幼，律應不分首從者，仍各依本律問擬外，其原謀如係緦麻尊長，減凡人一等。期功尊長，各以次遞減。若係緦麻卑幼，加凡人一等；大功、小功卑幼，各以次遞加。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡尊長毆傷卑幼因風身死之案，各按服制，依毆死卑幼本律本例定擬，仍查照凡人鬪毆因風身死之例，分別正限、餘限内外，遞減科斷。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡尊長毆傷卑幼，保辜正限外、餘限内，果因本傷身死，各按服制，於毆死卑幼本律例減一等定擬。罪應擬絞者，奏請定奪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、功服以下尊長殺死卑幼，如係圖謀卑幼財産，殺害卑幼之命，並強盜卑幼資財，放火殺人，及圖姦、謀殺等案，悉照平人謀故殺律，問擬斬候，不得復依服制寛減。其餘尋常親屬相盜，及因圖詐、圖賴他人財物，謀故殺死卑幼之案，仍依服制科斷。<inf>按：言財産而未及職官。</inf></content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、功服以下尊長殺死卑幼，因其父兄、伯叔素無資助，及相待刻薄，挾有夙嫌，將其十歲以下幼小子女弟姪遷怒故行殺害，圖洩私忿者，悉照凡人謀故殺本律，擬斬監候，不得復依服制科斷。其挾嫌謀殺卑幼年在十一歲以上，並其餘謀故殺卑幼之案，仍照律擬絞監候。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、致死期功尊長、尊屬，除與他人鬪毆，誤傷致斃，或被尊長揪扭，刀械交加，身受多傷，無處躲避，實係徒手抵格，適傷致斃，或死者罪犯應死，及淫惡滅倫，並救親情切，各項情節，仍准夾簽外，其餘持械抵格，情同互鬪，概從本律，問擬斬決，不得以被毆抵格、奪刀自戳等詞，曲為開脱，夾簽聲請。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、致斃平人一命，復致斃期功尊長、尊屬之案，除另斃之命律不應抵，或例得隨本減流，並誤殺、擅殺、戲殺、毆死妻及卑幼，暨秋審應入可矜等項，及例内指明被殺之尊屬、尊長，罪犯應死，淫惡滅倫，並救親情切，聽從尊長主使毆斃，仍按服制擬罪，准將可原情節，夾簽聲請外，其餘另犯謀故鬪殺，復致斃期功尊屬、尊長，雖係誤殺情輕，亦不准夾簽聲請，以重倫常。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、卑幼毆死本宗功服尊長、尊屬之案，於敘案後，毋庸添入“詰非有心致死”句，專用“實屬有心干犯”勘語，以免牽混。其例内載明情輕，如被毆抵格，無心適傷之類，仍於勘語内聲明“並非有心干犯”，以便分別夾簽。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="37">
                <title lang="ch">Xinglü shisan dou'ou xia zhi'er刑律十三鬪毆下之二 </title> 
                <title lang="en"></title>
                <title lang="fr"></title>
                <lu id="318">
                    <title lang="ch">Ou qiqin zunzhang 毆期親尊長</title>
                    <title lang="en"/>
                    <title lang="fr"/>
                    <content lang="ch">凡弟妹毆<inf>同胞</inf>兄姊者，杖九十、徒二年半；傷者，杖一百、徒三年；折傷者，杖一百、流三千里。刃傷<inf>不論輕重</inf>及折肢，若瞎其一目者，絞。<inf>以上各依首從法。</inf>死者，<inf>不分首從</inf>皆斬。若姪毆伯叔父母、姑<inf>是期親尊屬</inf>，及外孫毆外祖父母<inf>服雖小功，其恩義與期親並重</inf>，各加<inf>毆兄姊罪</inf>一等。<inf>加者不至於絞。如刃傷、折肢、瞎目者，亦絞。至死者，亦皆斬。</inf>其過失殺傷者，各減本殺傷<inf>兄姊及伯叔父母、姑、外祖父母</inf>罪二等。<inf>不在收贖之限。</inf>故殺者，皆<inf>不分首從</inf>凌遲處死。<inf>若卑幼與外人謀故殺親屬者，外人造意下手，從而加功、不加功，各依凡人本律科罪，不在皆斬、皆凌遲之限。</inf>其<inf>期親</inf>兄姊毆殺弟妹，及伯叔姑毆殺姪並姪孫，若外祖父母毆殺外孫者，杖一百、徒三年。故殺者，杖一百、流二千里。<inf>篤疾至折傷以下，俱勿論。</inf>過失殺者，各勿論。
                    </content>
                    <li id="1">
                        <content lang="ch">一、凡卑幼毆期親尊長，執有刀刃赶殺，情状兇惡者，雖未傷，依律發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、期親尊長因爭奪弟姪財産官職，及平素讎隙不睦，有意執持兇器，故殺弟姪者，如被殺弟姪年在十一歲以上，將故殺之尊長擬絞監候，仍斷給財産一半，與被殺之家養贍。若弟姪年在十歲以下，幼小無知，尊長因圖占財産、官職，挾嫌慘殺毒斃者，悉依凡人謀故殺律，擬斬監候。如無爭奪、挾讎情節，無論年歲，仍照本律例定擬。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡故殺期親弟妹，照故殺大功弟妹律，均擬絞監候。其毆期親弟妹致死者，照本律滿徒加一等，杖一百、流二千里。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、内外有服尊長、尊屬毆卑幼之案，如由卑幼觸犯，依理訓責，及因事互毆，邂逅致成篤疾者，期親尊長、尊屬及外祖父母，照律勿論。大功以下尊長、尊屬，照律減科，仍斷給財産一半養贍。若卑幼並無干犯，尊長挾有嫌隙，非理毒毆故殘卑幼至篤疾者，期親兄姊及功服尊長、尊屬，俱杖一百、徒三年；期親伯叔姑、外祖父母，杖九十、徒二年半；緦麻尊長、尊屬，杖一百、流二千里，不惟[註]照律科斷，仍均斷給財産一半養贍。
                            家紅按:原書“惟”作“准”。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡卑幼誤傷尊長至死，罪干斬決，審非逞兇干犯，仍准敘明可原情節，夾簽請旨。其有本犯父母因而自戕殞命者，俱改擬絞決，毋庸量請末減。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡僧尼干犯在家祖父母、父母，及殺傷本宗外姻有服尊長，各按服制定擬。若殺傷本宗外姻卑幼，無論鬪毆謀故，俱以凡論。本宗外姻尊長、卑幼殺傷出家之親屬，仍各依服制科斷。道士、女冠、喇嘛有犯，一例辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、期親尊長與卑幼爭姦互鬪，卑幼將尊長刃傷及折肢，罪干立決者，除卑幼依律問擬外，將爭姦肇釁之尊長杖一百、流二千里。如非爭姦，仍各依律例本條科斷。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、期親卑幼毆傷伯叔等尊屬，審係父母被伯叔父母、姑、外祖父母毆打，情切救護者，照律擬以杖一百、流二千里。刑部夾簽聲明，量減一等，奏請定奪。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、期親以下有服尊長殺死有罪卑幼之案，如卑幼罪犯應死者，為首之尊長俱照擅殺應死罪人律，杖一百。聽從下手之犯，勿論尊長、凡人，各杖九十。其罪不至死之卑幼，果係積慣匪徒，怙惡不悛，人所共知，確有證據，尊長因玷辱祖宗起見，忿激致斃者，無論謀故，為首之尊長悉按服制，於毆殺卑幼各本律本例上減一等。聽從下手之犯，無論尊長、凡人，各依餘人律杖一百。若卑幼並無為匪確證，尊長假託公忿，報復私讎，或一時一事，尚非怙惡不悛，情節慘忍致死，並本犯有至親服屬，並未起意致死，被疏遠親屬起意致死者<inf>如有祖父母、父母者，期親以下親屬以疏遠論；雖無祖父母、父母，尚有期親服屬者，功緦以下以疏遠論，餘仿此</inf>，均照謀故毆殺卑幼各本律定擬，不得濫引此例。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、期親弟妹毆死兄姊之案，如死者淫惡滅倫，復毆詈父母，經父母喝令毆斃者，定案時，仍照律擬罪。法司核擬時，照王仲貴之案，隨本改擬杖一百、流三千里，請旨定奪。其毆斃罪犯應死兄姊，與王仲貴案内情節未符者，仍照毆死尊長情輕之例，照律擬罪，夾簽聲明，不得濫引此例。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、期親卑幼聽從尊長主使，共毆以次尊長、尊屬致死之案，凡係迫於尊長威嚇，勉從下手，邂逅致死者，仍照本律問擬斬決，法司核議時，夾簽聲請，恭候欽定，不得將下手傷輕之犯止科傷罪。如尊長僅令毆打，輒行疊毆多傷至死者，即照本律問擬，不准聲請。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、卑幼如因事爭鬪，有心施放鳥鎗、竹銃，致傷期親尊長、尊屬及外祖父母者，照刃傷例問擬絞決。若非有心干犯，或係誤傷及情有可憫者，擬絞監候。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、毆傷期親尊長、尊屬及外祖父母，正餘限内身死者，照舊辦理。其在餘限外身死之案，如係金刃致傷，並以手足、他物毆至折肢、瞎目者，仍依傷罪本律，問擬絞決。凡非有心干犯，或係誤傷，及情有可憫者，俱擬絞監候。<inf>按：此略傷而原情者。</inf>若係折傷並手足、他物毆傷，本罪止應徒流者，既在餘限之外因傷斃命，均擬絞監候。<inf>按：此因限外而寛之者，與功服同。</inf>秋審時，統歸服制册内，擬入情實。<inf>按：此句似應移於此例之末。</inf>其刃傷並折肢、瞎目，傷而未死之案，如釁起挾嫌，有心致傷者，依律問擬絞決。若凡非有心干犯，若係誤傷及情有可憫者，俱擬絞監候，均毋庸夾簽聲請。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="319">
                    <title lang="ch">Ou zufumu fumu 毆祖父母父母</title>
                    <title lang="en"/>
                    <title lang="fr"/>
                    <content lang="ch">凡子孫毆祖父母、父母，及妻妾毆夫之祖父母、父母者，皆斬；殺者，皆凌遲處死。<inf>其為從，有服屬不同者，自依各條服制科斷。</inf>過失殺者，杖一百、流三千里。傷者，杖一百、徒三年。<inf>俱不在收贖之例。</inf>○其子孫違犯教令，而祖父母、父母<inf>不依法決罰而横加毆打</inf>非理毆殺者，杖一百。故殺者<inf>無違犯教令之罪為故殺</inf>，杖六十、徒一年。嫡、繼、慈、養母殺者，<inf>終與親母有間，毆殺、故殺</inf>各加一等；致令絶嗣者，<inf>毆殺、故殺</inf>絞<inf>監候</inf>。若<inf>祖父母、父母、嫡、繼、慈、養母</inf>非理毆子孫之婦<inf>此“婦”字，乞養者同</inf>，及乞養異姓子孫<inf>折傷以下，勿論</inf>，致令廢殘疾者，杖八十；篤疾者，加一等。<inf>子孫之婦，及乞養子孫</inf>並令歸宗。子孫之婦<inf>篤疾者</inf>，追還<inf>初歸</inf>嫁妝，仍給養贍銀十兩。乞養子孫<inf>篤疾者</inf>，撥付合得<inf>所分</inf>財産養贍。<inf>不再給財産一半之限。如無財産，亦量照子孫之婦給銀。</inf>至死者，各杖一百、徒三年。故殺者，各杖一百、流二千里。<inf>其非理毆子孫之</inf>妾各減<inf>毆婦罪</inf>二等。<inf>不在歸宗、追給嫁妝、贍銀之限。</inf>○其子孫毆罵祖父母，父母，及妻妾毆罵夫之祖父母、父母，而<inf>祖父母、父母、夫之祖父母、父母，因其有罪</inf>毆殺之，若違犯教令而依法決罰，邂逅致死，及過失殺者，各勿論。
                    </content>
                    <li id="1">
                        <content lang="ch">一、繼母告子不孝，及伯叔父母、兄姊、伯叔祖、同堂伯叔父母、兄姊奏告弟姪人等打罵者，俱行拘四鄰親族人等，審勘是實，依律問斷。若有誣枉，即與辨理，果有顯跡傷痕，輸情服罪者，不必行勘。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡義子過房在十五歲以下，恩養年久，或十六歲以上，曾分有財産，配有室家，若於義父母及義父之祖父母、父母有犯毆罵、侵盜、恐嚇、詐欺、誣告等情，即同子孫取問如律。若義父母及義父之祖父母、父母毆故殺傷義子者，並以毆故殺傷乞養異姓子孫論。若過房雖在十五以下，恩養未久，或在十六以上，不曾分有財産，配有室家，有違犯及殺傷者，並以雇工人論。義子之婦，亦依前擬歲數，照本例科斷。○其義子後因本宗絶嗣，有故歸宗，而義父母與義父之祖父母、父母無義絶之状，原分家産、原配妻室不曾拘留，遇有違犯，仍以雇工人論。若犯義絶及奪其財産、妻室，並同凡人論。<inf>義絶，如毆義子至篤疾，當合歸宗。及有故歸宗，而奪其財産、妻室，亦義絶也。</inf>○義父之期親尊長，並外祖父母，如義子違犯，及殺傷義子者，不論過房年歲，並以雇工人論。義絶者，以凡論。其餘親屬，不分義絶與否，並同凡人論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡本宗為人後者之子孫，於本生親屬孝服，只論所後宗支親屬服。如於本生親屬有犯，俱照所後服制定擬。其異姓義子與伊<inf>按：此二字應改為“及”字</inf>所生子孫，為本生<inf>按：此處應添“祖父母”</inf>父母親屬孝服，亦俱不准降等。<inf>按：“亦”字可刪。</inf>各項有犯，仍照本宗服制科罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、為人後及女之出嫁者，如於本生祖父母、父母有犯，仍照毆祖父母、父母律定罪。其伯叔兄姊以下，均依律服圖降一等科罪，尊長殺傷卑幼同。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡嫡母毆故殺庶生之子，繼母毆故殺前妻之子，審係平日撫如己出，而其子不孝，經官訊驗有據，即照父母毆故殺子孫律，分別擬以杖徒，不必援照嫡繼母加親母一等之律。如伊子本無違犯教令，而嫡母、繼母非理毆殺、故殺者，除其夫具有子嗣，仍依律加等定擬外，若現在並無子嗣，俱照律擬絞監候，聽伊夫另行婚娶。係毆殺者，嫡母、繼母俱擬緩決。如係故殺者，嫡母入於緩決，繼母入於情實。至嫡母、繼母為己子圖占財産、官職，故殺庶生及前妻之子者，俱擬絞監候，嫡母入於緩決，繼母入於情實。應入緩決者，永遠監禁。應入情實者，如蒙恩免勾，仍行永遠監禁，遇赦俱不准減等。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、因姦將子女致死滅口者，無論是否起意，如係親母，擬絞監候，不論現在有無子嗣，入於緩決，永遠監禁。若係嫡母，擬絞監候；繼母、嗣母，擬斬監候。查明其夫只此一子，致令絶嗣者，俱入於秋審情實。若未致絶嗣者，入於緩決，永遠監禁。至姑因姦將媳致死滅口者，如係親姑、嫡姑，擬絞監候。若係繼姑，擬斬監候，均入於緩決，永遠監禁。姦夫仍各分別造意、加功，照律治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡子孫毆祖父母、父母案件，審無別情，無論傷之輕重，即行奏請斬決。如其祖父母、父母因傷身死，將該犯剉屍示衆。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、子婦毆斃翁姑之案，如犯夫有匿報賄和情事，擬絞立決。其僅止不能管教其妻，實無別情者，將犯夫於犯婦凌遲處所，先重責四十板，看視伊妻受刑後，於犯事地方枷號一個月，滿日，仍重責四十板發落。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、子婦拒姦毆傷伊翁之案，審明實係猝遭強暴，情急勢危，倉猝捍拒，或伊翁到官供認不諱，或親串鄰佑指出素日淫惡實跡，或同室之人確有見聞證據，毫無疑義者，仍依毆夫之父母本律定擬。刑部核覆時，恭録邢傑案内諭旨，將應否免罪釋放之外，奏請定奪。倘係有心干犯，事後裝點捏飾，並無確切證據，或設計誘陷伊翁，因而致傷者，仍照本律定擬，不得濫引此例。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、子孫誤傷祖父母、父母致死，律應凌遲處死者，仍照本律定擬。援引白鵬鶴案内欽奉諭旨，及隴阿候案内欽奉諭旨，恭候欽定。其誤傷祖父母、父母，律應斬決者，仍照本律定擬，援引樊魁案内欽奉諭旨，恭候欽定。至誤殺、誤傷夫之祖父母、父母，亦照此例辦理。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、子婦拒姦毆斃伊翁之案，如果實係猝遭強暴，情急勢危，倉猝捍拒，確有證據，毫無疑義者，仍照毆夫之父母本律定擬。刑部核覆時，援引林謝氏成案，將可否改為斬監候之處，奏請定奪。若係有心干犯，事後裝點捏飾，並無確切證據，或設計誘陷伊翁，因而致死，及事後毆斃，並非倉猝捍拒致死者，仍照本律定擬，不得濫引此例。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、子孫過失殺祖父母、父母，及子孫之婦過失殺夫之祖父母、父母者，俱擬絞立決。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="320">
                    <title lang="ch">Qiqie yu fuqinshu xiang'ou 妻妾與夫親屬相毆</title>
                    <title lang="en"/>
                    <title lang="fr"/>
                    <content lang="ch">凡妻妾毆夫之期親以下、緦麻以上<inf>本宗、外姻</inf>尊長，與夫毆同罪。<inf>或毆，或傷，或折傷，各以夫之服制科斷。其有與夫同絞罪者，仍照依名例，至死減一等，杖一百、流三千里。</inf>至死者，各斬。<inf>監候。緦麻親，兼妾毆妻之父母在内。此不言故殺者，其罪亦止於斬也。不言毆夫之同姓無服親屬者，以凡人論。</inf>○若妻毆傷卑屬，與夫毆同。<inf>各以夫毆服制科斷。</inf>至死者，絞。<inf>監候。此夫之緦麻、小功、大功卑屬也。雖夫之堂姪、姪孫及小功姪孫，亦是。</inf>若毆殺夫之兄弟子，杖一百、流三千里。<inf>不得同夫擬徒。</inf>故殺者，絞。<inf>監候。不得同夫擬流。</inf>妾犯者，各從凡鬪法。<inf>不言夫之自期以下弟妹者，毆夫之弟妹，但減凡一等，則此當以凡論。</inf>○若<inf>期親以下、緦麻以上</inf>尊長毆傷卑幼之婦，減凡人一等，妾又減一等。至死者，<inf>不拘妻妾</inf>絞。<inf>監候。故殺亦絞。</inf>○若弟妹毆兄之妻，加毆凡人一等。<inf>其不言妻毆夫兄之妻者，與夫毆同。</inf>○若兄姊毆弟之妻，及妻毆夫之弟妹及夫弟之妻，各減凡人一等。若毆妾者，各又減<inf>毆妻</inf>一等。<inf>不言妻毆夫兄之妾者，亦與夫毆同。不言弟妹毆兄之妾及毆大功以下兄弟妻妾者，皆以凡論。</inf>○其毆姊妹之夫、妻之兄弟，及妻毆夫之姊妹夫者<inf>有親無服，皆為同輩</inf>，以凡鬪論。若妾犯者，各加<inf>夫毆、妻毆</inf>一等。<inf>加不至於絞。</inf>○若妾毆夫之妾子，減凡人二等。<inf>以其近於子也。</inf>毆妻之子，以凡人論。<inf>所以別妻之子於妾子也。</inf>若妻之子毆傷父妾，加凡人一等。<inf>所以尊父也。</inf>妾子毆傷父妾，又加二等。<inf>為其近於母也。共加凡人三等，不加至於絞。</inf>至死者，各依凡人論。<inf>此通承本節“弟妹毆兄之妻以下”而言也。死者，絞；故殺者，斬。</inf>
                    </content>
                    <li id="1">
                        <content lang="ch">一、妻之子毆傷生有子女之庶母者，照弟妹毆兄姊律，杖九十、徒二年半。妾之子毆傷庶母者，加二等。如毆至死者，俱擬斬監候。其謀故殺死，亦擬斬監候，於秋審時酌量情罪，分別定擬。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、嫡孫、衆孫毆傷庶祖母者，照毆傷庶母例，減一等科斷。至死者，擬絞監候。謀故殺者，擬斬監候，秋審時酌量情節辦理。若庶祖母毆殺嫡孫、衆孫者，仍同凡論。</content>
                        <content lang="en"/>
                        <content lang="fr"/>
                    </li>
                </lu>
                <lu id="321">
                    <title lang="ch">Ou qiqianfu zhizi 毆妻前夫之子</title>
                    <title lang="en"/>
                    <title lang="fr"/>
                    <content lang="ch">凡毆妻前夫之子者，<inf>謂先曾同居，今不同居者。其毆傷、折傷</inf>減凡人一等。同居者，又減一等。至死者，絞<inf>監候</inf>。○毆繼父者<inf>亦謂先曾同居，今不同居者</inf>，杖六十、徒一年。折傷以上，加凡鬪傷一等。同居者，又加一等。<inf>至篤疾，罪止杖一百、流三千里，不加於死，仍給財産一半養贍。</inf>至死者，斬<inf>監候</inf>。○其故殺及自來不曾同居者<inf>不問父毆子、子毆父</inf>，各以凡人論。
                    </content>
                    
                </lu>
                <lu id="322">
                    <title lang="ch">Qiqie ou gufu fumu 妻妾毆故夫父母</title>
                    <title lang="en"/>
                    <title lang="fr"/>
                    <content lang="ch">凡妻妾夫亡改嫁，毆故夫之祖父母、父母者，並與毆舅姑罪同。其舊舅姑毆已故子孫改嫁妻妾者，亦與毆子孫婦同。<inf>妻妾被出，不用此律，義已絶也。</inf>○若奴婢毆舊家長，及家長毆舊奴婢者，各以凡人論。<inf>此亦自轉賣與人者言之。奴婢贖身，不用此律，義未絶也。</inf>
                    </content>
                    
                </lu>
                <lu id="323">
                    <title lang="ch">Fuzu bei'ou 父祖被毆</title>
                    <title lang="en"/>
                    <title lang="fr"/>
                    <content lang="ch">凡祖父母、父母為人所毆，子孫即時<inf>少遲即以鬪毆論</inf>救護而還毆<inf>行兇之人</inf>，非折傷，勿論。至折傷以上，減凡鬪三等。<inf>雖篤疾，亦得減流三千里為徒二年。</inf>至死者，依常律。○若祖父母、父母為人所殺，而子孫<inf>不告官</inf>擅殺行兇人者，杖六十。其即時殺死者，勿論。<inf>少遲即以擅殺論。</inf>○<inf>若與祖父母、父母同謀共毆人，自依凡人首從法。又祖父母、父母被有服親屬毆打，止宜解救，不得還毆。若有還毆者，仍依服制科罪。</inf>○<inf>父祖外，其餘親屬人等被人殺而擅殺行兇人，審無別項情故，依罪人本犯應死而擅殺律，杖一百。</inf>
                    </content>
                    <li id="1">
                        <content lang="ch">一、人命案内，如有祖父母、父母及夫被人毆打，實係事在危急，其子孫及妻救護情切，因而毆死人者，於疏内聲明，分別減等，援例兩請，候旨定奪。其或祖父母、父母及夫與人口角，主令子孫及妻將人毆打致死，或祖父母、父母及夫先與人尋釁，其子孫及妻踵至助勢，共毆斃命，俱仍照各本律科斷，不得援危急救護之例，概擬減等。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、祖父母，父母為人所殺，兇犯當時脫逃，未經到官，後被死者子孫撞遇殺死者，照擅殺應死罪人律，杖一百。其兇犯雖經到官擬抵，或於遇赦減等發配後，輒敢潛逃回籍，致被死者子孫擅殺者，杖一百、流三千里。若本犯擬抵後，援例減等，問擬軍流，遇赦釋回者，國法已伸，不當為讎。如有子孫仍敢復讎殺害者，仍照謀故殺本律定擬，入於緩決，永遠監禁。至釋回之犯，復向死者子孫尋釁爭鬧，或用言譏誚，有心欺陵，確有實據者，即屬怙惡不悛，死者子孫忿激難堪，因而起意復讎致斃者，仍於謀故殺本律上減一等，擬以杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、祖父母、父母被本宗緦麻尊長及外姻小功緦麻尊長毆打，實係事在危急，卑幼情切救護，因而毆死尊長者，於疏内聲明，減為杖一百，發邊遠充軍，照例兩請，候旨定奪。若並非事在危急，仍照律擬罪，秋審時核其情節，入於緩決。致父母被卑幼毆打，實係事在危急，救護情切，因而毆死卑幼，罪應絞候者，於疏内聲明，減為杖一百、流三千里，候旨定奪。如毆殺卑幼，罪不應抵者，各於毆殺卑幼本律上減一等，仍斷給財産一半養贍。若並非事在危急，仍照毆殺卑幼各本律問擬，均不得濫引此例。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、救親毆斃人命之案，除聽從父母主令將人毆死，或父母先與人尋釁，助勢共毆，其理曲肇釁，累父母被毆，己復逞兇致斃人命者，雖死係犯親卑幼，父母業經受傷，應仍將兇犯各照本律定擬，不准聲請減等外，若無前項情節，確由救親起釁，如死者係犯親本宗外姻有服卑幼，先將尊長毆傷，其子目撃父母受傷，情急救護，將其致斃，不論是否實係事在危急，及有無互毆情形，定案時仍照本律定擬。援引孟傳冉案内欽奉諭旨，聲明照例兩請，候旨定奪。其並非犯親卑幼，及父母並未受傷之案，應仍分別是否事在危急，照例定擬。如案係謀故殺及火器殺人，並死係兇犯有服尊長，雖釁起救親，均仍各照本律問擬，不得援例聲請。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="38">
                <title lang="ch">Xinglü shisi mali 刑律十四罵詈</title> 
                <title lang="en"></title>
                <title lang="fr"></title>
                <lu id="324">
                    <title lang="ch">Maren 罵人</title>
                    <title lang="en"/>
                    <title lang="fr"/>
                    <content lang="ch">凡奉制命出使，而官吏罵之者，及部民罵本屬知府、知州、知縣，軍士罵本管官，若吏卒罵本部五品以上長官，杖一百。若吏卒罵六品以下長官，各<inf>指六品至雜職，各於杖一百上</inf>減三等。<inf>軍民、吏卒</inf>罵<inf>本屬、本管、本部之</inf>佐貳官、首領官，又各遞減一等。並親聞乃坐。
                    </content>
                    
                </lu>
                <lu id="325">
                    <title lang="ch">Ma zhishi ji benguan zhangguan 罵制使及本管長官</title>
                    <title lang="en"/>
                    <title lang="fr"/>
                    <content lang="ch">凡奉制命出使，而官吏罵之者，及部民罵本屬知府、知州、知縣，軍士罵本管官，若吏卒罵本部五品以上長官，杖一百。若吏卒罵六品以下長官，各<inf>指六品至雜職，各於杖一百上</inf>減三等。<inf>軍民、吏卒</inf>罵<inf>本屬、本管、本部之</inf>佐貳官、首領官，又各遞減一等。並親聞乃坐。
                    </content>
                    <li id="1">
                        <content lang="ch">一、凡毀罵公侯、駙馬、伯及京省文職三品以上、武職二品以上官者，杖一百，枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡在長安門外等處妄叫冤枉，辱罵原問官者，杖一百，用重枷枷號一個月發落。婦人有犯，罪坐夫男。若不知情及無夫男者，止坐本婦，照常發落。</content>
                        <content lang="en"/>
                        <content lang="fr"/>
                    </li>
                </lu>
                <lu id="326">
                    <title lang="ch">Zuozhi tongshu ma zhangguan 佐職統屬罵長官</title>
                    <title lang="en"/>
                    <title lang="fr"/>
                    <content lang="ch">凡首領官及統屬官罵五品以上長官，杖八十。若罵六品以下長官，減三等。<inf>笞五十。</inf>佐貳官罵長官者，又各減二等。<inf>五品以上，杖六十。六品以下，笞三十。</inf>並親聞乃坐。
                    </content>
                    
                </lu>
                <lu id="327">
                    <title lang="ch">Nubi ma jiazhang 奴婢罵家長</title>
                    <title lang="en"/>
                    <title lang="fr"/>
                    <content lang="ch">凡奴婢罵家長者，絞<inf>監候</inf>。罵家長之期親及外祖父母者，杖八十、徒二年；大功，杖八十；小功，杖七十；緦麻，杖六十。若雇工人罵家長者，杖八十、徒二年。罵家長期親及外祖父母，杖一百；大功，杖六十；小功，笞五十；緦麻，笞四十。並親告乃坐。<inf>以分相臨，恐有讒間之言，故須親聞。以情相與，或有容隱之意，故須親告。</inf>
                    </content>
                    
                </lu>
                <lu id="328">
                    <title lang="ch">Ma zunzhang 罵尊長</title>
                    <title lang="en"/>
                    <title lang="fr"/>
                    <content lang="ch">凡罵<inf>内外</inf>緦麻兄姊，笞五十；小功兄姊，杖六十；大功兄姊，杖七十。尊屬<inf>兼緦麻、小功、大功</inf>，各加一等。若罵<inf>期親同胞</inf>兄姊者，杖一百。伯叔父母、姑、外祖父母，各加<inf>罵兄姊</inf>一等。並須親告乃坐。<inf>弟罵兄妻，比照毆律加凡人一等。</inf>
                    </content>
                    
                </lu>
                <lu id="329">
                    <title lang="ch">Ma zuzumu fumu 罵祖父母父母</title>
                    <title lang="en"/>
                    <title lang="fr"/>
                    <content lang="ch">凡罵祖父母、父母，及妻妾罵夫之祖父母、父母者，並絞。須親告乃坐。
                    </content>
                    <li id="1">
                        <content lang="ch">一、凡毀罵祖父母、父母及夫之祖父母、父母，告息詞者，奏請定奪。再犯者，雖有息詞，不與准理。若祖父母、父母聽信後妻、愛子盅惑，謀襲官職，爭奪財産等項，捏告打罵者，究問明白，不拘所犯犯罪次數，亦與辯理。</content>
                        <content lang="en"/>
                        <content lang="fr"/>
                    </li>
                </lu>
                <lu id="330">
                    <title lang="ch">Qiqie ma fuqiqin zunzhang 妻妾罵夫期親尊長</title>
                    <title lang="en"/>
                    <title lang="fr"/>
                    <content lang="ch">凡妻妾罵夫之期親以下、緦麻以上<inf>内外</inf>尊長，與夫罵罪同。妾罵夫者，杖八十。妾罵妻者，罪亦如之。若罵妻之父母者，杖六十。並須親告乃坐。<inf>律無妻罵夫之條者，以閨門敵體之義，恕之也。若犯，擬不應笞罪可也。</inf>
                    </content>
                    
                </lu>
                <lu id="331">
                    <title lang="ch">Qiqie ma gufufumu 妻妾罵故夫父母</title>
                    <title lang="en"/>
                    <title lang="fr"/>
                    <content lang="ch">凡妻妾夫亡改嫁<inf>其義未絶</inf>，罵故夫之祖父母、父母者，並與罵舅姑罪同。<inf>按：妻若夫在被出，與夫義絶，及姑婦俱改嫁者，不用此律。又，子孫之婦守志在室，而罵已改嫁之親姑者，與罵夫期親尊屬同。若嫡、繼、慈、養母已嫁，不在罵姑之例。</inf>○若奴婢<inf>轉賣與人，其義已絶</inf>罵舊家長者，以凡人論。<inf>其贖身奴婢罵舊家長者，仍以罵家長本律論。</inf>
                    </content>
                    
                </lu>
                
            </men>
            <men id="39">
                <title lang="ch">Xinglü shiwu susong zhiyi 刑律十五訴訟之一</title> 
                <title lang="en"></title>
                <title lang="fr"></title>
                <lu id="332">
                    <title lang="ch">Yuesu 越訴</title>
                    <title lang="en"/>
                    <title lang="fr"/>
                    <content lang="ch">凡軍民詞訟，皆須自下而上陳告。若越本管官司，輒赴上司稱訴者，<inf>即實，亦</inf>笞五十。<inf>須本管官司不受理，或受理而虧枉者，方赴上司陳告。</inf>○若迎車駕及撃登聞鼓，申訴而不實者，杖一百。<inf>所誣不實之</inf>事重<inf>於杖一百</inf>者，從<inf>誣告</inf>重<inf>罪</inf>論。得實者，免罪。<inf>若衝突儀仗，自有本律。</inf>
                    </content>
                    <li id="1">
                        <content lang="ch">一、凡車駕行幸瀛臺等處，有申訴者，照迎車駕申訴律擬斷。車駕出郊行幸，有申訴者，照衝突儀仗律擬斷。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、擅入午門、長安等門内叫訴冤枉，奉旨勘問，得實者，枷號一個月，滿日杖一百。若涉虚者，杖一百，發邊遠地方充軍。其臨時奉旨，止拿犯人治罪者，所訴情詞，不分虚實，立案不行，仍將本犯枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡跪午門、長安等門，及打長安門内石獅嗚冤者，俱照擅入禁門訴冤例治罪。若打正陽門外石獅者，照損壞御橋例治罪。<inf>按：枷一個月發落。</inf></content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡姦徒身藏金刃，欲行叩閽，擅入午門、長安等門者，不問所告虚實，立案不行，仍杖一百，發近邊充軍。若違禁入堂子跪告者，杖一百。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡假以建言為由，挾制官府，及將曖昧不明姦贓事情污人名節，報復私讎者，文武官俱革職，軍民人等皆發附近充軍。其有曾經法司、督撫等衙門問斷明白，意圖翻異，輒於登聞鼓下，及長安左、右門等處，自刎自縊，撒潑喧呼者，或因小事，糾集多人，越墻進院，突入鼓廳，妄行撃鼓謊告者，拿送法司，追究主使教唆之人，與首犯俱杖一百、徒三年，餘人各減一等。如有捏開大款，欲思報復，並將已經法司、督撫衙門斷明事件，意圖翻異，聚衆撃鼓者，將首犯照擅入午門、長安等門叫訴冤枉例，發邊遠地方充軍，餘人亦各減一等發落。如究出教令主使之人，身雖不行，亦照首犯治罪。至各省軍民人等赴京控訴事件<inf>按：此未經斷明，赴京控訴者，與上問斷明白似有不同</inf>，如有在刑部、都察院、步軍統領各衙門前，故自傷殘者，拿獲，嚴追主使教唆之人，與自傷未死之本犯，均照於登聞鼓下及長安左、右門自刎自縊例減一等，杖九十、徒二年半，餘人再減一等。如自戕之犯身死，亦究明主使教唆及預謀各犯，分別治罪。倘誣告之罪有重於本罪者，仍各從其重者論。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、為事官吏、生監、軍民人等，赴京奏訴一應事情，審係被人奏告，曾經督撫或在京法司見問未結者，仍行原問各該衙門，並問歸結。若曾被人在督撫或在京法司具告事發，卻又朦朧赴別衙門告理，或未經督撫審結，赴京奏訴，希圖延宕<inf>按：未經審結，仍發原問衙門，已見上層，此處係屬重複。原例所無，修改時何以添入？</inf>，或隱下被人奏告緣由，牽扯別事，希圖拖累，赴京奏訴，請行別衙門勘問者，查審明白，將奏告情詞及審出誣控緣由，連犯人轉發原問衙門收問歸結，仍治以誣告之罪。若已經督撫或在京法司問結發落人犯，赴京奏訴冤枉者，方許改調無礙衙門勘問辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、軍民人等干己詞訟，若無故不行親賫，並隱下壯丁，故令老幼、殘疾、婦女、家人抱賫奏訴者，俱各立案不行，仍提本身或壯丁問罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡驀越赴京，及赴督撫、按察司官處，各奏告機密重事不實，並全誣十人以上者，發邊遠充軍。如有干係重大事情，臨時酌量辦理。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、在外刁徒，身背黄袱，頭插黄旗，口稱奏訴，直入衙門，挾制官吏者，所在官司就拿送問。若係干己事情，及有冤枉者，照例審斷，仍治以不應重罪。其不係干己事情，別無冤枉，並究追主使之人，一體問罪，俱發近邊充軍。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡在外州縣，有事款干礙本官，不便控告，或有冤抑，審斷不公，須於状内將控過衙門審過情節開載明白，上司官方許受理。若未告州縣或已告州縣，不候審斷越訴者，治罪。上司官違例受理者，亦議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、戶婚、田土、錢債、鬪毆、賭博等細事，即於事犯地方告理，不得於原告所住之州縣呈告。原籍之官，亦不得濫准行關。彼處之官，亦不得據關拘發。違者，分別議處。其於事犯地方官處告准，關提質審，而彼處地方官匿犯不解者，照例參處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、旗軍有欲陳告運官不法事情者，許候糧運過淮，並完糧回南之日，赴漕司告理。如赴別衙門挾告詐財者，聽該管官即拿送問，犯該徒罪以上，調發近邊充軍。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、直省客商在於各處買賣生理，若有負欠錢債等項事情，止許於所在官司陳告，提問發落。若有驀越赴京奏告者，問罪遞回，奏告情詞，不問虚實，立案不行。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、詞訟未經該管衙門控告，輒赴控院司道府，如院司道府濫行准理，照例議處。其業經在該管衙門控理，復行上控，先將原告窮詰，果情理近實，始行准理。如審理屬虚，除照誣告加等律治罪外，先將該犯枷號一個月示衆。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、外省民人赴京控訴，究問曾否在本省各衙門呈告有案，令其出結。如未經控理，將該犯解回本省，令督撫等秉公審擬題報。其先經歴控本省各衙門，已據審結，題咨到部，復又來京翻控者，即交刑部，將現控呈詞核對原案，如所控情事與原案只小有不符，無關罪名輕重者，毋庸再為審理，即將翻控之犯照律治罪。若核與達部案情迥不相符，而又事關重大者，或曾在本省歴控，尚未審結報部，虚實難以懸定者，將該犯交刑部暫行監禁，提取該省案卷來京，核對質訊。或交該省督撫審辦，或請欽派大臣前往，臨時酌量，請旨查辦。如本省未經呈告，捏稱已告者，照誣告加等律，再加一等治罪。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、八旗人等如有應告地畝，在該旗佐領處呈遞。如該佐領不為查辦，許其赴部及步軍統領衙門呈遞。其有關涉民人事件，即行文嚴查辦理。若違例在地方官濫行呈遞者，照違制律，從重治罪。該管官員，俱各嚴行議處。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、軍民人等遇有冤抑之事，應先赴州縣衙門具控。如審斷不公，再赴該管上司呈明。若再有屈抑，方准來京呈訴。如未經在本籍地方及該上司先行具控，或現在審辦，未經結案，遽行來京控告者，交刑部訊明，先治以越訴之罪。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、曾經考察考核被劾人員，若懷挾私忿，摭拾察核官員別項贓私，不干己事，奏告以圖報復者，不分現任、去任文武官，俱革職為民。已革者，問罪。奏告情詞，不問虚實，立案不行。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、已革兵丁挾嫌驀越赴京，控告本管官，審係全虚者，枷號三個月，杖一百，發煙瘴充軍，仍依名例，以足四千里為限。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、外省民人赴京控訴之案，已據本省審結，題咨到部，復又來京翻控，除所控事情核與[註]原案相符，或字句小有增減，無關罪名輕重，照例毋庸再為審理，將翻控之犯仍照原擬治罪外，如案外添捏情節，核與原案不符，仍分別奏咨，發交外省審辦，訊明並無屈抑，翻控之犯，如後犯所誣之罪重於原犯者，無論已未決配，悉照後犯罪名軍流，遞加一等調發。若後犯輕於原犯之罪，即於原犯罪上加一等。若後犯並原犯罪名已至遣罪，無可復加，在配所用重枷枷號三個月。倘另犯應死罪名，仍各從其重者論。知情受雇來京呈遞，審係無干扛幫者，減囚罪一等。
                            家紅按:原書“核與”作“核對”。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、刑部除呈請贖罪留養，外省題咨到部，及現審在部有案者，俱據呈辦理外，其餘一切並無原案詞訟，均應由都察院、五城步軍統領衙門、順天府及各旗營接收，分別奏咨，送部審辦，概不准由刑部接收呈詞。至錢債細事，爭控地畝，並無罪名可擬各案，仍照例聽城坊及地方有司自行審斷，毋得概行送部。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、軍民人等控訴事件，俱令向該管官露呈投遞，倘敢呈遞封章，挾制入奏，無論本人及受雇代遞者，接收官員一面將原封進呈，一面將該犯鎖交刑部收禁。如所告得實，本犯係平民，照衝突儀仗，妄行奏訴例，加一等，發邊遠充軍。若所控虚誣，核其誣告本罪，僅止笞杖徒者，仍發邊遠充軍。笞杖罪名，到配枷號一個月；徒罪，枷號兩個月。如誣告罪應擬流者，發極邊足四千里充軍。應擬附近、近邊、邊遠、極邊充軍者，實發雲貴、兩廣極邊煙瘴地方充軍。應擬極邊煙瘴充軍者，改發新疆，充當苦差。如因呈遞封章，另犯應死罪名，仍各從其重者論。其受雇代遞者，俱照受財雇寄例，發近邊充軍；贓重者，以枉法從重論。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、負罪人犯呈遞封章，奏告人罪，無論自行投遞、遣人投遞，及所控是否得實，並將呈詞封固投遞，挾制入奏者，原犯係應擬笞杖、枷號、徒罪，尚未發落，或徒罪業已發配，役限未滿者，俱發極邊足四千里充軍。原犯軍遣流罪，無論已未到配，三流俱改發雲貴、兩廣極邊煙瘴充軍，仍照名例，以極邊四千里為限；軍罪，實發雲貴、兩廣極邊煙瘴充軍；遣罪，在配用重枷枷號一年。原犯斬絞監候，秋審應入緩決者，改為情實；應入情實者，改為立決。如原犯已至立決，無可復加，仍從原犯罪名科斷。倘本案實有屈抑，不赴内外風憲衙門申訴，輒違例遞折，除本案准予審理更正外，仍將該犯照衝突儀仗，妄行奏訴例，發近邊充軍。若本案更正之罪，重於近邊充軍者，加本罪一等調發。如因呈遞封章另犯應死罪名，仍各從其重者論。其受雇代遞者，俱照受財雇寄例，發近邊充軍；贓重者，以枉法從重論。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、凡遣軍流犯及徒罪未滿年限，並遞籍人犯私自逃回，如有妄行控訴者，視其應得誣告、翻控各本律例，與脱逃應行加等之罪相比，從其重者論，仍各照原例再加一等。加至遣罪，無可復加。原例重枷枷號三個月者，再加枷號三個月，共用重枷枷號六個月。如另犯應死罪名者，仍各照本律本例科斷。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡呈遞封章，係平民，仍照原例辦理外，如問擬笞杖、枷責，業已發落、遞籍，及原犯並無罪名，遞籍管束之犯復又脱逃，呈遞封章者，視其所控虚實，照平民呈遞封章例，遞加一等。原例邊遠充軍者，改發極邊足四千里充軍；原例極邊足四千里充軍者，改發極邊煙瘴充軍；原例極邊煙瘴充軍者，改發新疆，分別當差、為奴；原例遣罪者，在配用重枷枷號三個月。本例有枷號一個月、兩個月者，各再遞加一個月。倘另犯應死罪名者，仍各從其重者論。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、凡遣軍以下人犯，除在配人犯呈遞封章，仍照原例辦理外，如由配所潛逃，呈遞封章，控訴事件，並無屈抑者，照在配呈遞封章例，遞加一等治罪。原例應發極邊足四千里者，改發極邊煙瘴充軍；遣罪人犯，無可復加。原例在配用重枷枷號一年者，加為枷號一年六個月。如本案實有屈抑，原例應發近邊充軍者，改發邊遠充軍。原例應加本罪一等者，再遞加一等。如已至斬絞罪名，秋審應緩決者，入於情實；應情實者，改為立決。犯至立決，無可復加，仍照原例科斷。倘另犯應死罪名，仍各從其重者論。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、凡控訴事件，口稱必須面見皇上，始行申訴，雖未遞有封章，即照呈遞封章挾制入奏之例，分別平民及遞籍人犯脱逃，暨負罪遣軍以下人犯在配在逃，於呈遞封章本例上各加一等科斷。罪應邊遠充軍者，改發極邊足四千里充軍；罪應極邊足四千里充軍者，改發極邊煙瘴充軍；罪應極邊煙瘴充軍者，旗人改發黑龍江當差，民人改發新疆，給官兵為奴。其本罪已至發遣，無可復加，應在遣配用重枷枷號三個月者，再加枷號三個月；應枷號一年暨一年六個月者，各再加枷號六個月。如本例有枷號一個月、兩個月、三個月者，亦各遞加一個月。原犯斬絞監候，改為立決。本罪已至立決，無可復加，仍照本例科斷。若呈遞封章，口稱必須面見皇上始行申訴者，又各遞加一等。如誣告叛逆，及干名犯義，罪應死者，仍從重論。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="333">
                    <title lang="ch">Tou niming wenshu gaorenzui 投匿名文書告人罪</title>
                    <title lang="en"/>
                    <title lang="fr"/>
                    <content lang="ch">凡投<inf>貼</inf>隱匿<inf>自己</inf>姓名文書，告言人罪者，絞。<inf>監候。雖實，亦坐。</inf>見者，即便燒毀。若<inf>不燒毀</inf>將送入官司者，杖八十。官司受而為理者，杖一百。被告言者，<inf>雖有指實</inf>不坐。若<inf>於方投時</inf>能連<inf>人與</inf>文書捉獲解官者，官給銀一十兩充賞。<inf>指告者勿論。若詭寫他人姓名詞帖，訐人陰私陷人，或空紙用印，虚捏他人文書，買囑鋪兵遞送，詐以他人姓名，註附木牌，進入内府，不銷名字，陷人得罪者，皆依此律絞。其或係泛常罵詈之語，及雖有匿名文書，尚無投官確據者，皆不坐此律。</inf>
                    </content>
                    <li id="1">
                        <content lang="ch">一、凡兇惡之徒，不知國家事務，捏造悖謬言詞，投貼匿名揭帖者，將投帖之人擬絞立決。知而不首者，杖一百、流三千里。旁人出首者，授以官職。奴僕出首者，開戶。捏造尋常謬妄言詞，無關國家事務者，依律絞候。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡布散匿名揭帖，及投遞部院衙門者，俱不准行，仍將投遞之人拿送刑部，照例治罪。不行拿送者，交該部議處。接受揭帖具題及審理者，革職。若不肖官員，唆使惡棍，黏貼揭帖，或令布散投遞者，與犯人罪同。如該管官不嚴加查拿，別有發覺者，將司坊官、專汛、把總、步軍校，及巡城御史、兼轄營官、步軍副尉、總尉、統領，俱交該部分別議處。步軍營兵及司坊衙役，並枷號三個月，杖一百。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、駐防旗人與民人姦匪交結，起意捏寫匿名揭帖，傾陷平人者，擬絞立決。為從民人，杖一百、流三千里。如民人起意，為首仍照律擬絞監候；為從旗人，發遣黑龍江等處當差。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、胥役匿名揭告本管官，如所告得實，仍照律擬絞監候。若係誣告，擬絞立決。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡有拾獲匿名揭帖者，即將原帖銷燬，不准具奏。惟關係國家重大事務者，密行奏聞，候旨密辦。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="334">
                    <title lang="ch">Gaozhuang bu shouli 告狀不受理</title>
                    <title lang="en"/>
                    <title lang="fr"/>
                    <content lang="ch">凡告謀反、叛逆，官司不即受理<inf>差人</inf>掩捕者<inf>雖不失事</inf>，杖一百、徒三年。<inf>因不受理、掩捕</inf>以致聚衆作亂，或攻陷城池，及劫掠民人者，<inf>官坐</inf>斬<inf>監候</inf>。若告惡逆<inf>如子孫謀殺祖父母、父母之類</inf>不受理者，杖一百。告殺人及強盜不受理者，杖八十。鬪毆、婚姻、田宅等事不受理者，各減犯人罪二等，並罪止杖八十。受<inf>被告之</inf>財者，計贓以枉法<inf>罪與不受理罪</inf>從重論。○若詞訟原告、被論<inf>即被告</inf>在兩處州縣者，聽原告就被論<inf>本管</inf>官司，告理歸結。<inf>其各該官司自分彼此，或受人財</inf>推故不受理者，罪亦如之。<inf>如上所告事情輕重，及受財枉法從重論。</inf>○若各部院督撫、監察御史、按察使及分司巡歴去處，應有詞訟，未經本管官司陳告，及<inf>雖陳告而</inf>本宗公事未結絶者，並聽<inf>部院等官</inf>置簿立限，發當該官司追問，取具歸結緣由勾銷。若有遲錯，<inf>而部院等官</inf>不即舉行改正者，與當該官吏同罪。<inf>輕者，依官文書稽程十日以上吏典，笞四十；重者，依不與果決以致耽誤公事者，杖八十。</inf>○其已經本管官司陳告，不為受理，及本宗公事已絶，理斷不當，稱訴冤枉者，各<inf>部院等</inf>衙門即便勾問。若推故不受理，及轉委有司，或仍發原問官司收問者，依告状不受理律論罪。○若<inf>本管衙門</inf>追問詞訟及大小公事<inf>自行受理，並上司批發</inf>，須要就本衙門歸結，不得轉行批委<inf>致有冤枉擾害</inf>，違者，隨所告事理輕重，以坐其罪。<inf>如所告公事合得杖罪，坐以杖罪；合得笞罪，坐以笞罪。死罪已決放者，同罪；未決放，減等。徒流罪，抵徒流。</inf>
                    </content>
                    <li id="1">
                        <content lang="ch">一、每年自四月初一日至七月三十日，時正農忙，一切民詞，除謀反，叛逆、盜賊、人命及貪贓壞法等重情，並姦牙、鋪戶騙劫客貨，查有確據者，俱照常受理外，其一應戶婚、田土等細事，一概不准受理。自八月初一日以後，方許聽斷。若農忙期内受理細事者，該督撫指名題參。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各省州縣及有刑名之廳衛等官，將每月自理事件作何審斷，與准理拘提完結之月日，逐件登記，按月造册，申送該府道司撫督查考。其有隱匿裝飾，按其干犯，別其輕重，輕則記過，重則題參。如該地方官自理詞訟，有任意拖延，使民朝夕聽候，以致廢時失業，牽連無辜，小事累及婦女，甚至賣妻鬻子者，該管上司即行題參。若上司徇庇不參，或被人首告，或被科道糾參，將該管各上司一併交與該部，從重議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各府州縣審理徒流笞杖人犯，除應行關提質訊者，務申詳該上司批准，照例展限外，如無關提應質人犯，該州縣俱遵照定限完結。倘敢陽奉陰違，或經發覺，或經該上司指參，將承問官交部照例分別議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、州縣自行審理一切戶婚、田土等項，照在京衙門按月註銷之例，設立循環簿，將一月内事件填註簿内，開明已未結緣由，其有應行展限及覆審者，亦即於册内註明，於每月底送該管知府、直隸州知州查核，循環輪流註銷。其有遲延不結，朦混遺漏者，詳報督撫咨參，各照例分別議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、州縣自行審理及一切戶婚、田土事件，責成該管巡道，巡歴所至，即提該州縣詞訟號簿，逐一稽核。如有未完，勒限催審，一面開單移司報院，仍令該州縣將某人告某人某事，於某日審結，造册報銷。如有遲延，即行揭參。其有關係積賊刁棍，衙蠹及胥役弊匿等情，即令巡道親提究治。知府、直隸州自理詞訟，亦如之。如巡道奉行不力，或任意操縱，顛倒是非者，該督撫亦即據實查[註]參，分別議處。
                            家紅按:原書“查”作“察”。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、州縣詞訟，凡遇隆冬歲暮，俱隨時審理，不得照農忙之例停訟展限。該管巡道嚴加查核，違者照例揭參。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、州縣審理詞訟，遇有兩造俱屬農民，關係丈量踏勘，有妨耕作者，如在農忙期内，准其詳明上司，照例展限至八月再行審斷。若查勘水利界址等事，現涉爭訟，清理稍遲，必致有妨農務者，即令該州縣親赴該處審斷速結，總不得票拘至城，或至守候病農。其餘一切呈訴，無妨農業之事，照常辦理，不得停止，仍令該管巡道嚴加督察查核申報。如州縣將應行審結之事，藉稱停訟稽延者，照例據實參處。經管道府如不實力查報，該督撫一併嚴參議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、民間詞訟細事，如田畝之界址溝洫，親屬之遠近親疏，許令鄉保查明呈報。該州縣官務即親加剖斷，不得批令鄉地處理完結。如有不經親審批發結案者，該管上司即行查參，照例議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、巡道查核州縣詞訟號簿，如有告到未完之案，號簿未經造入，即係州縣匿不造入，任意遷延不結。先提書吏責處，並將州縣揭報督撫，分別嚴參。其有事雖審結，所告斷理不公，該道核其情節可疑者，立提案卷，查核改正。如審斷已屬公平，刁民誣捏反告者，亦即量予究懲。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="335">
                    <title lang="ch">Tingsong huibi 聽訟迴避</title>
                    <title lang="en"/>
                    <title lang="fr"/>
                    <content lang="ch">凡官吏於訴訟人内關有服親及婚姻之家，若受業師<inf>或舊為上司，與本籍官長有司</inf>及素有讎隙之人，並聽移文迴避。違者，<inf>雖罪無增減</inf>笞四十。若罪有增減者，以故出入人罪論。
                    </content>
                    <li id="1">
                        <content lang="ch">一、在京巡城滿漢御史承審案件，遇有同旗同籍之人，滿御史應行迴避者，會同他城滿御史辦理。漢御史應行迴避者，會同他城漢御史辦理。如滿漢御史均應迴避，將原案移交他城辦理。</content>
                        <content lang="en"/>
                        <content lang="fr"/>
                    </li>
                </lu>
                <lu id="336">
                    <title lang="ch">Wugao 誣告</title>
                    <title lang="en"/>
                    <title lang="fr"/>
                    <content lang="ch">凡誣告人笞罪者，加所誣罪二等；流、徒、杖罪<inf>不論已決配、未決配</inf>，加所誣罪三等。各罪止杖一百、流三千里。<inf>不加入於絞。</inf>若所誣徒罪人已役，流罪人已配，雖經改正放回，<inf>須</inf>驗<inf>其被逮發回之</inf>日於犯人名下追徵用過路費給還<inf>被誣之人</inf>。若曾經典賣田宅者，著落犯人備價取贖。因而致死隨行有服親屬一人者，絞。<inf>監候。除償費、贖産外，仍</inf>將犯人財産一半，斷付被誣之人。至死罪，所誣之人已決者<inf>依本絞斬</inf>，反坐<inf>誣告人</inf>以死。<inf>雖坐死罪，仍令備償取贖，斷付養贍。未決者，杖一百、流三千里，<inf>就於配所</inf>加徒役三年。○其犯人如果貧乏，無可備償路費、取贖田宅，亦無財産斷付者，止科其罪。○其被誣之人詐冒不實，反誣犯人者，亦抵所誣之罪，犯人止反坐本罪。<inf>謂被誣之人本不曾致死親屬，詐作致死，或將他人死屍冒作親屬，誣賴犯人者，亦抵絞罪，犯人止反坐誣告本罪，不在加等、備償路費、取贖田宅、斷付財産一半之限。</inf>○若告二事以上，重事告實，輕事招虚，及數等<inf>不一，凡所犯</inf>罪<inf>同</inf>等，但一事告實者，皆免罪。<inf>名例律“罪各等者，從一科斷”，非逐事坐罪也，故告者一事實，即免罪。</inf>○若告二事以上，輕事告實，重事招虚，或告一事，誣輕為重者<inf>除被誣之人應得罪名外，皆為剩罪</inf>，皆反坐<inf>以</inf>所剩<inf>不實之罪</inf>。若已論決<inf>不問笞、杖、徒、流</inf>，全抵剩罪；未論決，<inf>所誣</inf>笞杖收贖，徒流止杖一百，餘罪亦聽收贖。<inf>謂誣輕為重，至徒流罪者，每徒一等，折杖二十。若從徒入流者，三流並准徒四年，皆以一年為所剩罪，折杖四十。若從近流入至遠流者，每流一等，准徒半年，為所剩罪，亦各折杖二十。收贖者，謂如告一人二事，一事該笞五十是虚，一事該笞三十是實，即於笞五十上准告實笞三十外，該剩下告虚笞二十，贖銀一分五釐。或告一人，一事該杖一百是虚，一事該杖六十是實，即於杖一百上准告實杖六十外，該剩下告虚杖四十，贖銀三分。及告一人一事該杖一百、徒三年是虚，一事該杖八十是實，即於杖一百、徒三年上准告實杖八十外，該剩下告虚杖二十、徒三年之罪。徒五等，該折杖一百，通計杖一百二十。反坐原告人杖一百，餘剩杖二十，贖銀一分五釐。又如告一人一事，該杖一百、流三千里，於内問得止招該杖一百。三流並准徒四年，通計折杖二百四十，准告實杖一百外，反坐原告人杖一百；餘剩杖四十，贖銀三分之類。若已論決，並以剩罪全科，不在收贖之限。</inf>至死罪，而所誣之人已決者，反坐以死。未決者，止杖一百、流三千里。<inf>不加役。</inf>○若律該罪止者，誣告雖多，不反坐。<inf>謂如告人不枉法贓二百兩，一百三十兩是實，七十兩是虚，依律不枉法贓一百二十兩之上，罪應監候絞，即免其罪。</inf>○其告二人以上，但有一人不實者，罪雖輕，猶以誣告論。<inf>謂如有人告三人，兩人徒罪是實，一人笞罪是虚，仍以一人笞罪上加二等反坐原告之類。</inf>○若各衙門官進呈實封誣告人，及風憲官挾私彈事有不實者，罪亦如<inf>告人笞、杖、徒、流、死全誣者坐</inf>之。若<inf>誣重</inf>反坐及全誣加罪輕<inf>不及杖一百、徒三年</inf>者，從上書詐不實論。<inf>以杖一百、徒三年科之。</inf>○若獄囚已招、伏罪，本無冤枉，而囚之親屬妄訴者，減囚罪三等，罪止杖一百。若囚已<inf>招伏，笞杖已</inf>決<inf>徒流已</inf>配，而自妄訴冤枉，摭拾原問官吏<inf>過失而告之</inf>者，加所誣罪三等，罪止杖一百、流三千里。<inf>若在役限内妄訴，當從已徒而又犯徒律。</inf></inf></content>
                    <li id="1">
                        <content lang="ch">一、誣告人因而致死被誣之人，委係平人，及因拷禁身死者，擬絞監候。或將案外之人拖累拷禁，致死一二人者，亦擬絞監候。致死三人以上者，依故殺律擬斬監候。若誣輕為重<inf>按：對平人言</inf>及雖全誣平人，卻係患病在外身死者，止擬應得罪名發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、姦徒串結衙門人役，假以上司察訪為由，纂集事件，挾制官府，陷害良善，或詐騙財物，報復私讎，名為察訪[註]者，審實，依律問罪，用重枷枷號兩個月發落。該徒流者，發近邊充軍。若計贓逾貫，及雖未逾貫，而被詐之人因而自盡者，均擬絞監候。如係拷打致死者，擬斬監候。為從，均各減一等。
                            家紅按:原書“察訪”作“窩訪”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、無籍棍徒，私自串結，將不干己事捏寫本詞，聲言奏告，詐贓滿數者<inf>准竊盜論，贓至一百二十兩以上者為滿數</inf>，不分首從，俱發近邊充軍。若妄指宮禁親藩，誣害平人者，俱枷號三個月，照前發遣。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡詞状止許一告一訴，<inf>告</inf>[註]實犯實證，不許波及無辜，及陸續投詞，牽連原状内無名之人。如有牽連婦女，另具投詞，倘波及無辜者，一概不准，仍從重治罪。承審官於聽斷時，如供證已確，縱有一二人不到，非係緊要犯證，即據現在人犯成招，不得借端稽延，違者議處。
                            家紅按:“告”原書誤作正文大字,應為小註。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、赴各衙門告言人罪，一經批准，即令原告到案投審。若不即赴審，輒行脱逃，及並無疾病事故，兩月不到案聽審者，即將被誣及證佐俱行釋放。其所告之事，不與審理。拿獲原告，專治以誣告之罪。其情虚逃匿，經差緝始行獲案者，再加逃罪二等。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡實係切己之事，方許陳告。若將弁剋餉，務須營伍、管隊等頭目率領兵丁公同陳告；州縣徵派，務須里長率領衆民公同陳告，方准受理。如違禁將非係公同陳告之事，懷挾私讎，改捏姓名，砌款黏單，牽連羅織，希圖准行妄控者，除所告不准外，照律治以誣告之罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、偸參為從人犯，誣扳良民，為財主及率領頭目者，不論旗民，枷號兩個月，改發雲貴、兩廣極邊煙瘴充軍。旗人，仍銷除旗檔。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、挾讎誣告人，謀死人命，致屍遭蒸檢，為首者絞候，為從杖一百、流三千里。其有審無挾讎，止以誤執傷痕，誣告蒸檢者，為首發近邊充軍，為從滿徒。其官司刑逼招認妄供者，革職；審出實情者，交部議敘。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、控告人命，如有誣告情弊，即照誣告人死罪未決律治罪，不得聽其自行攔息。其間或有誤聽人言，情急妄告，於未經驗屍之先，盡吐實情，自願認罪，遞詞求息者，訊明該犯果無賄和等情，照不應重律，治罪完結。<inf>按：此層於執法之中，仍屬原情之意也。</inf>如有教唆情弊，將教唆之人仍照律治罪。該地方官如有徇私賄縱者，指名題參，照例分別議處。<inf>按：此層輕恕屍屬，而重治教唆之人，以此等事大半出於教唆者為多也。</inf></content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、詞内干證，令與兩造同具甘結。審係虚誣，將不言實情之證佐按律治罪。若非，實係證佐之人挺身硬證者，與誣告人一體治罪。受贓者，計贓以枉法從重論。地方官故行開脱者，該督撫題參，交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、直省各上司有恃勢抑勒者，許屬員詳報，督撫題參。若督撫徇庇不參，或自行抑勒者，准其直揭部科，奏請定奪。審實，將該上司分別議處。<inf>按：此言上司抑勒之罪。</inf>若屬員已知上司訪揭題參，即摭砌款蹟，捏詞誣揭部科者，該部科查參，將該員解任。令該督撫確審，係誣揭者，革職；一事審虚，即行反坐，於誣告加等例上，再加一等治罪。<inf>按：此言屬員誣揭之罪。</inf>如被參本罪重於誣告罪者，亦於被參本罪上加一等治罪。武職悉照文職例行。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、有舉首詩文、書劄悖逆者，除顯有逆蹟，仍照律擬罪外，若只是字句失檢，涉於疑似，並無確實悖逆形蹟者，將舉首之人，即以所誣之罪，依律反坐。至死罪者，分別已決、未決，照例辦理。承審官不行詳察，輒波累株連者，該督撫科道察出題參，將承審官照故入人罪律，交部議處。<inf>按：《處分例》同</inf>。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡捏造姦贓款蹟，寫揭字帖，及編造歌謠，挾讎污蔑，以致被誣之人忿激自盡者，照誣告致死例，擬絞監候。其鄉曲愚民，因事爭角，隨口斥辱，並無字蹟，及並未編造歌謠者，各依應得罪名科斷。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡子孫將祖父母、父母死屍，挾讎誣告他人謀害，致屍遭蒸檢者，比照毀棄祖父母、父母屍律，擬斬監候。其有並非挾讎，止以誤執傷痕，告官蒸檢者，照誣告人死罪未決律，杖一百、流三千里，加徒役三年。若期親以上尊長，按律不應抵命者，誣告人謀死人命，致蒸檢卑幼身屍，仍照誣告人死罪未決律治罪。其餘親屬尊長，律有應抵之條者，如挾讎誣告人謀死人命，致蒸檢卑幼之屍，及卑幼誣告，致蒸檢尊長之屍，俱擬絞監候。若並非挾讎，止以誤執傷痕，告官蒸檢者，亦照誣告人死罪未決律定擬。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、生員代人扛邦作證，審屬虚誣，該地方官立行詳請褫革衣頂，照教唆詞訟本罪上各加一等治罪。如計贓重於本罪者，以枉法從重論。其訊明事屬有因，並非捏詞妄證者，亦將該生嚴加戒飭。倘罔知悛改，復蹈前轍，該教官查明再犯案據，開報劣行，申詳學政黜革。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、八旗有將伊祖父時或係養子，或係分戶年久之人子孫，復行混告者，該部題參，係官，革職；係平人，枷號兩個月，鞭一百。如有訛詐逼勒等情，被害人告發，審實者，照嚇詐律治罪。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、誣告叛逆，被誣之人已決者，誣告之人擬斬立決；未決者，擬斬監候，俱不及妻子、家産。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、番役誣陷無辜，妄用腦箍及竹籖、烙鐵等刑，致斃人命者，以故殺人論。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、凡捕役誣竊為盜，拿到案日，該地方官驗明並無拷逼情事，或該犯自行誣服，並有別故，例應收禁，因而監斃者，將誣拿之捕役杖一百、流三千里。其嚇詐逼認，因而致死，及致死二命者，俱照誣告致死律，擬絞監候。拷打致死者，照故殺律，擬斬監候。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、凡捕役人等奉差緝賊，審非本案正盜，若其人素行不端，或曾經犯竊有案者，將捕役照誣良為盜例減一等，杖一百、徒三年<inf>按：此層專言誣指為強盜</inf>。至其人本係良民，捏稱蹤跡可疑，素行不軌，妄行拿獲<inf>按：此誣指良人為強盜</inf>，及雖犯竊有案，已改惡為善，確有實據，仍復妄拿<inf>按：此雖非良民，而改惡為善，亦良民也，故與上一層同</inf>；並所獲之人，不論平人、竊盜，私行拷打，嚇詐財物，逼勒認盜<inf>按：拷詐則不分良民、犯竊</inf>；及所緝盜案已獲有正賊，因夥盜未獲，將犯有竊案之人教供誣扳，濫拿充數等弊<inf>按：教供誣扳等弊，專指犯竊之人。若係良民，亦罪無可加矣</inf>，俱照誣良為盜例，分別強竊治罪。<inf>按：此層載明分別強竊治罪，誣指為強，自應照例擬軍，誣指為竊，將科何罪耶？</inf></content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、凡將良民誣指為竊，稱係寄賣賊贓，將良民捉拿拷打，嚇詐財物，或以起贓為由，沿房搜檢，搶奪財物，淫辱婦女，除實犯死罪外，其餘不分首從，俱發邊遠充軍。若誣指良民為強盜者，亦發邊遠充軍。其有前項拷詐等情，俱發極邊煙瘴充軍。<inf>誣指送官，依誣告論。淫辱婦女，以強姦論。</inf></content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、胥役控告本管官，除實有切己冤抑，及本官有不法等情，既經承行，懼被干連者，仍照例辦理外，若一經審係誣告，應於常人誣告加等律上再加一等治罪。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、誣告之案，如有所誣之罪，按例應加枷號者，即將誣告之人，照律按其所誣之笞杖、徒流、充軍本罪，分別加等定擬，俱毋庸加以枷號。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、凡誣良為竊之案，如拷打致死者，擬斬監候。若誣告到官，或捆縛嚇詐逼認，致令自盡者，俱擬絞監候。其止空言捏指，並未誣告到官，亦無捆縛嚇詐逼認情事，死由自盡者，杖一百、流三千里。至疑賊致斃人命之案，訊係因傷身死，仍悉照謀故鬪殺、共毆，及威力制縛主使各本律例定擬。其捆縛拷打，致令自盡者，杖一百、流三千里。如毆有致命重傷，及成殘廢篤疾，雖有自盡實跡，應於因事用強毆打，威逼人致死，果有致命重傷，及成殘廢篤疾，發近邊充軍例上加一等，發邊遠充軍。若止空言查問，死由自盡者，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡官民人等告訐之案，察其事不干己，顯係詐騙不遂，或因懷挾私讎，以圖報復者，内外問刑衙門，不問虚實，俱立案不行。若呈内臚列多款，或涉訟後復告舉他事，但擇其切己者准為審理，其不係干己事情，亦俱立案不行。仍各將該原告，照違制律杖一百，再加枷號一個月。係官，革職。已革者，與民人一例辦理。如敢妄捏干己情事聳准，及至提集人證審辦，仍係不干己事者，除誣告反坐，罪重者仍從重定擬外，其餘無論所告虚實、詐贓多寡、已未入手，俱不分首從，先在犯事地方枷號三個月，滿日發近邊充軍。旗人有犯，銷除旗檔，一例問發。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、凡鴉片煙案件，拿獲見發有據者方坐，不許妄扳拖累。如兵役人等並地方匪徒，冒充兵役，假以查拿鴉片煙為由，肆行搶奪，並懷挾讎恨，或希圖訛詐，栽贓誣賴，審實，不分首從，俱發邊遠充軍。贓至一百二十兩以上者，為首擬絞監候。失察各官，交部議處。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、吸食鴉片煙之案，止准地方官弁訪拿究辦，不許旁人訐告。有訐告者，均不准審理。倘係干名犯義，仍照本律治罪。</content>
                        <content lang="en"/>
                        <content lang="fr"/>
                    </li>
                    
                </lu>
            </men>
            <men id="40">
                <title lang="ch">Xinglü shiliu susong zhier 刑律十六訴訟之二</title> 
                <title lang="en"></title>
                <title lang="fr"></title>
                <lu id="337">
                    <title lang="ch">Ganming fanyi 干名犯義</title>
                    <title lang="en"/>
                    <title lang="fr"/>
                    <content lang="ch">凡子孫告祖父母、父母，妻妾告夫及告夫之祖父母、父母者，<inf>雖得實，亦</inf>杖一百、徒三年。<inf>祖父母等同自首者，免罪。</inf>但誣告者，<inf>不必全誣，但一事誣，即</inf>絞。若告期親尊長、外祖父母<inf>及妾告妻者</inf>，雖得實，杖一百；<inf>告</inf>大功，<inf>得實，亦</inf>杖九十；<inf>告</inf>小功，<inf>得實，亦</inf>杖八十；<inf>告</inf>緦麻，<inf>得實，亦</inf>杖七十。其被告期親、大功尊長及外祖父母，若妻之父母<inf>及夫之正妻</inf>，並同自首，免罪。小功、緦麻尊長，得減本罪三等。若誣告罪重<inf>於干犯本罪</inf>者，各加所誣罪三等。<inf>謂止依凡人誣告罪加三等，便不失於輕矣。○加罪不入於絞。若徒流已未決，償費贖産，斷付加役，並依誣告本律。若被告無服尊長，減一等，依名例律。</inf>○其告<inf>尊長</inf>謀反、大逆、謀叛、窩贓、姦細，及嫡母、繼母、慈母所生母殺其父，若所養父母殺其所生父母，及被期親以下尊長侵奪財産，或毆傷其身，<inf>據實</inf>應自理訴者，並聽<inf>卑幼陳</inf>告，不在干名犯義之限。<inf>其被告之事，各依本律科斷，不在干名犯義之限，並同自首免罪之律。被告卑幼同此。又，犯姦及越關、損傷，於人、於物不可賠償者亦同。</inf>○若告卑幼得實，期親大功及女壻，亦同自首免罪；小功、緦麻，亦得減本罪三等。誣告者，期親減所誣罪三等，大功減二等，小功、緦麻減一等。若<inf>夫</inf>誣告妻，及妻誣告妾，亦減所誣罪三等。<inf>被告子孫、妻妾、外孫，及無服之親，依名例律，若誣卑幼死未決，仍依律減等，不作誣輕為重。</inf>○若奴婢告家長及家長緦麻以上親者，與子孫、卑幼罪同。若雇工人告家長及家長之親者，各減奴婢罪一等，誣告者不減。<inf>又，奴婢、雇工人被告得實，不得免罪，以名例不得為容隱故也。</inf>○其祖父母、父母、外祖父母誣告子孫、外孫、子孫之婦妾，及己之妾，若奴婢及雇工人者，各勿論。<inf>不言妻之父母誣女壻者，在緦麻親中矣。</inf>○若女壻與妻父母果有義絶之状，許相告言，各依常人論。<inf>義絶之状，謂如身在遠方，妻父母將妻改嫁，或赶逐出外，重別招壻，及容止外人通姦。又如女壻毆妻至折傷，抑妻通姦，有妻詐稱無妻，欺妄更娶妻，以妻為妾，受財將妻妾典雇，妄作姊妹嫁人之類。</inf>
                    </content>
                    <li id="1">
                        <content lang="ch">一、八旗有將家人為養子，分戶、開戶之人，年久値伊原主之子孫庸懦，或至絶嗣，伊等自稱原為養子，或謊稱近族兄，反行欺壓，希圖占産爭告者，審明，係官革職，枷號一個月，鞭八十；平人，枷號三個月，鞭一百。將養子分戶、開戶之檔銷燬，仍給與原主子孫為奴。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡奴僕首告家主者，雖所告皆實，亦必將首告之奴僕，仍照律從重治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡旗下家奴告主犯該徒罪者，即於所犯附近地方充配，不准枷責完結。俟徒限滿日，照例官賣，將身價給還原主。</content>
                        <content lang="en"/>
                        <content lang="fr"/>
                    </li>
                </lu>
                <lu id="338">
                    <title lang="ch">Zisun weifan jiaoling 子孫違犯教令</title>
                    <title lang="en"/>
                    <title lang="fr"/>
                    <content lang="ch">凡子孫違犯祖父母、父母教令，及奉養有缺者，杖一百。<inf>謂教令可從而故違，家道堪奉而故缺者。須祖父母、父母親告乃坐。</inf>
                    </content>
                    <li id="1">
                        <content lang="ch">一、子貧不能營生養贍父母，因致父母自縊死者，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡呈告觸犯之案，除子孫實犯毆詈，罪干重辟<inf>按：斬決、絞決</inf>，及僅止違犯教令者<inf>按：杖一百</inf>，仍各依律例分別辦理外，其有祖父母、父母呈首子孫，懇求發遣，及屡次違犯觸犯者，即將被呈之子孫實發煙瘴地方充軍。旗人，發黑龍江當差。如有祖父母、父母將子孫及子孫之婦一併呈送者，將被呈之婦與其夫一併僉發安置。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡子孫有犯姦盜，祖父母、父母並未縱容，因伊子孫身犯邪淫，憂忿戕生，或被人毆死，及謀故殺害者，均擬絞立決。如祖父母、父母縱容袒護，後經發覺，畏罪自盡者，將犯姦盜之子孫改發雲貴、兩廣極邊煙瘴充軍；被人毆死或謀故殺害者，將犯姦盜之子孫擬絞監候。如祖父母、父母教令子孫犯姦犯盜，後因發覺，畏罪自盡者，將犯姦盜之子孫杖一百、徒三年；被人毆死或謀故殺害者，將犯姦盜之子孫杖一百、流三千里。若子孫罪犯應死，及謀故殺人，事情敗露，致祖父母、父母自盡者，即照各本犯罪名，擬以立決。子孫之婦有犯，悉與子孫同科。</content>
                        <content lang="en"/>
                        <content lang="fr"/>
                    </li>
                </lu>
                <lu id="339">
                    <title lang="ch">Xianjinqiu bude gaoju tashi 見禁囚不得告舉他事</title>
                    <title lang="en"/>
                    <title lang="fr"/>
                    <content lang="ch">凡被囚禁，不得告舉他<inf>人之</inf>[註]事。其為獄官、獄卒非理陵虐者，聽告。若應囚禁被問，更首<inf>己之</inf>別事，有干連之人，亦合准首，依法推問科斷。○其年八十以上、十歲以下，及篤疾者，若婦人，除謀反、叛逆、子孫不孝，或己身及同居之内，為人盜詐侵奪財産，及殺傷之類，聽告，餘並不得告。<inf>以其罪得收贖，恐故意誣告害人。</inf>官司受而為理者，笞五十。<inf>原詞立案不行。</inf>
                        家紅按:原書“人之”誤作正文大字,應為小註。</content>
                    <li id="1">
                        <content lang="ch">一、年老及篤疾之人，除告謀反、叛逆及子孫不孝，聽自赴官陳告外，其餘公事，許令同居親屬，通知所告事理的實之人代告。誣告者，罪坐代告之人。</content>
                        <content lang="en"/>
                        <content lang="fr"/>
                    </li>
                </lu>
                <lu id="340">
                    <title lang="ch">Jiaosuo cisong 教唆詞訟</title>
                    <title lang="en"/>
                    <title lang="fr"/>
                    <content lang="ch">凡教唆詞訟，及為人作詞状，增減情罪，誣告人者，與犯人同罪。<inf>至死者減一等。</inf>若受雇誣告人者，與自誣告同。<inf>至死者不減等。</inf>受財者，計贓以枉法從重論。其見人愚而不能伸冤，教令得實，及為人書寫詞状，而罪無增減者，勿論。<inf>姦夫教令姦婦誣告其子不孝，依謀殺人造意律。</inf>。
                    </content>
                    <li id="1">
                        <content lang="ch">一、代人捏寫本状，教唆或扛幫赴京，及赴督撫並按察司官處，各奏告強盜、人命重罪不實，並全誣十人以上者，俱問發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡將本状用財雇寄與人赴京奏訴者，並受雇受寄之人，俱發近邊充軍。贓重者，從重論。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡民人投充旗下及賣身後，或代伊親屬具控，或將民籍舊事具控者，概不准理。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、訟師教唆詞訟，為害擾民，該地方官不能查拿禁緝者，如止係失於覺察，照例嚴處。若明知不報，經上司訪拿，將該地方官照姦棍不行查拿例，交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡雇人誣告者，除受雇之人仍照律治罪外，其雇人誣告之人，照設計教誘人犯法律，與犯法人同罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、審理詞訟，究出主唆之人，除情重贓多，實犯死罪，及偶為代作詞状，情節不實者，俱各照本律查辦外，若係積慣訟棍，串通胥吏，播弄鄉愚，恐嚇詐財，一經審實，即依棍徒生事擾害例，問發雲貴、兩廣極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、坊肆所刊訟師秘本，如《驚天雷》、《相角》、《法家新書》、《刑臺秦鏡》等一切搆訟之書，盡行查禁銷燬，不許售賣。有仍行撰造刻印者，照淫詞小説例，杖一百、流三千里。將舊書復行印刻及販賣者，杖一百、徒三年；買者，杖一百。藏匿舊板，不行銷燬，減印刻一等治罪。藏匿其書，照違制律治罪。其該管失察各官，分別次數，交部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡欽差馳審重案，如果審出虚誣，除赴京捏控之人，照誣告例治罪外，其有無訟師唆使扛幫情節，原審大臣即就案嚴行跟究，按例分別問擬。失察之地方官，從重議處。如無此種情弊，亦即隨案聲明。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、教唆詞訟誣告人之案，如原告之人並未起意誣告，係教唆之人起意主令者，以主唆之人為首，聽從控告之人為從。如本人起意欲告，而教唆之人從旁慫恿者，依律與犯人同罪。有贓者，依計贓以枉法從其重者論。<inf>若僅止從旁談論是非，並非唆令控告者，科以不應重杖，不得以教唆論。</inf></content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、内外刑名衙門，務擇里民中之誠實識字者，考取代書。凡有呈状，皆令其照本人情詞，據實謄寫，呈後登記代書姓名，該衙門驗明，方許收受。如無代書姓名，即嚴行查究。其有教唆增減者，照律治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡審理誣控案件，不得率聽本犯捏稱倩過路不識姓名人書寫呈詞，務須嚴究代作詞状唆訟之人，指名查拿，依例治罪。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、凡有控告事件者，其呈詞俱責令自作，不能自作者，准其口訴，令書吏及官代書據其口訴之詞，從實書寫。如有增減情節者，將代書之人照例治罪。其唆訟棍徒，該管地方官實力查拿，從重究辦。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="341">
                    <title lang="ch">Junin yuehui cisong 軍民約會詞訟</title>
                    <title lang="en"/>
                    <title lang="fr"/>
                    <content lang="ch">凡軍人有犯人命，管軍衙門約會有司，檢驗歸問。若姦盜、詐偽、戶婚、田土、鬪毆，與民相干事務，必須一體約問。與民不相干者，從本管軍職衙門自行追問。其有占恡不發，首領官吏<inf>以違令論</inf>各笞五十。○若管軍官越分輒受民訟者，罪亦如之。
                    </content>
                    <li id="1">
                        <content lang="ch">一、在外軍民詞訟，除叛逆機密重事，許提鎮、副參、遊守等官接受，會同有司追問外，其餘不許濫受。凡戶婚、田土、鬪毆、人命一應詞訟，悉赴該管衙門告理。軍衙有司不係掌印官，不許接受詞訟。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、緝捕官役，惟於京城内外察訪不軌妖言、人命、強盜重事，其餘軍民詞訟，及在外事情，俱不許干預。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡旗人謀故鬪殺等案，仍照例令地方官會同理事同知審擬外，其自盡人命等案，即令地方官審理。如果情罪已明，供證已確，免其解犯，仍由同知衙門核轉。倘恃旗狡賴，不吐實供，將案内無辜牽連人等先行摘釋，止將要犯解赴同知衙門審明。如該同知事外苛駁，借應質名色，濫差提擾，該上司立即題參。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡各省理事廳員，除旗人犯命盜重案，仍照例會同州縣審理外，其一切田土、戶婚、債負細事，赴本州縣呈控審理。曲在民人，照常發落；曲在旗人，録供加看，將案内要犯審解該廳發落。至控告在官人犯，不論原被，經州縣兩次拘傳，別無他故，抗不到案者，將情虚逃避之犯嚴拿治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各處理事同知，遇有逃人案件，並旗人與民人爭角等事，俱行審理，不必與旗員會審。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、川省瀘州土流接壤地方，倘有詞訟，照軍民約會之例，令該州同與該土司公同核報。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、八旗案件，俱交刑部辦理。該旗有應參奏者，仍行參奏。</content>
                        <content lang="en"/>
                        <content lang="fr"/>
                    </li>
                </lu>
                <lu id="342">
                    <title lang="ch">Guanli cisong jiaren su 官吏詞訟家人訴</title>
                    <title lang="en"/>
                    <title lang="fr"/>
                    <content lang="ch">凡官吏有爭論婚姻、錢債、田土等事，聽令家人告官對理，不許公文行移，違者笞四十。
                    </content>
                </lu>
                <lu id="343">
                <title lang="ch">Wugao chongjun ji qianxi 誣告充軍及遷徙</title>
                <title lang="en"/>
                <title lang="fr"/>
                <content lang="ch">凡誣告充軍者，照所誣地里遠近，抵充軍役。○若官吏故失出入人軍罪者，以故失出入人流罪論。○若誣告人，罪應遷徙者，於比流減半、准徒二年上加所誣罪三等，併入所得杖罪，通論。<inf>凡徒二年者，應杖八十，今加誣告罪三等，流二千里，應得杖一百之罪，並論決之。</inf>
                </content>
                </lu>
            </men>
            
            <men id="41">
                <title lang="ch">Xinglü shiqi shouzang 刑律十七受贓</title> 
                <title lang="en"></title>
                <title lang="fr"></title>
                <lu id="344">
                    <title lang="ch">Guanli choucai 官吏受財</title>
                    <title lang="en"/>
                    <title lang="fr"/>
                    <content lang="ch">凡官吏<inf>因枉法、不枉法事</inf>受財者，計贓科斷。無祿人各減一等。官，追奪除名；吏，罷役，<inf>贓止一兩</inf>俱不敘用。○説事過錢者，有祿人減受錢人一等，無祿人減二等。<inf>如求索、科斂、嚇詐等贓，及事後受財過付者，不用此律。</inf>罪止杖一百、徒二年。<inf>照遷徙比流，減半科罪。</inf>有贓者<inf>過錢而又受錢</inf>，計贓從重論。<inf>若贓重，從本律。</inf>
                    </content>
                    <li id="1">
                        <content lang="ch">一、各部院衙門書辦，有輒敢指稱部費，招搖撞騙，干犯國憲，非尋常犯贓可比者，發覺審實，即行處斬。為從知情，朋分銀兩之人，照例發往雲貴、兩廣煙瘴少輕地方，嚴行管束。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡在官人役，取受有事人財，律無正條者，果於法有枉縱，俱以枉法計贓科罪。若屍親、鄰證等項，不係在官人役，取受有事人財，各依本等律條科斷，不在枉法之律。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、内外大小衙門蠹役，恐嚇索詐貧民者，計贓一兩以下，杖一百；一兩至五兩，杖一百，加枷號一個月；六兩至十兩，杖一百、徒三年。計贓在十兩以上者，發近邊充軍；至一百二十兩者，照枉法擬絞。為從分贓，並減一等。其或索詐貧民，致令賣男鬻女者，十兩以下，亦照例充發。為從分贓者，不計贓，並杖一百、徒三年。如有嚇詐致斃人命，不論贓數多寡，擬絞監候。若係拷打身死者，照故殺律，擬斬監候，為從並減一等。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、白役詐贓逼命之案，除將白役照例擬抵外，如正役知情同行，在場幫索，及正役雖未同行，而主使詐贓者，俱發極邊足四千里充軍。若正役僅止知情同行，並無嚇逼情事者，仍照例杖一百、流三千里。其並未主使詐贓，亦未知情同行，但於事後分贓，即於白役死罪上減二等，杖一百、徒三年。贓多者，計贓從重論。若並未分贓，及白役詐贓並未致斃人命者，仍照私帶白役例責革，加枷號兩個月。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、縣總、里書如犯贓入己者，照衙役犯贓擬罪。保人、歇家串通衙門行賄者，照不係在官人役取受有事人財科斷。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡正身衙役違禁私帶白役者，並杖一百，革役。如白役犯贓，照衙役犯贓例治罪。正身衙役知情同行者，與同罪；不知情、不同行者，不坐。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、司、道、府、州、縣等官，不時察訪衙蠹，申報該督撫究擬。若該管官員不行察報，經督撫上司訪拿，或別經發覺者，照徇庇例，交該部議處。如督撫不行訪參者，亦交該部議處。其訪拿衙蠹，並贓私數目，仍應年底造册題報。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、直省書役年滿缺出，遵例召募，有暗行頂買，索取租銀者，缺主照枉法受財律，計贓定擬。至八十兩者，絞。頂缺之人，照以財行求律，至五百兩者，杖一百、徒三年。出結人等，依不應重律，杖八十。該管官員，交部議處。倘該督撫陽奉陰違，亦照例議處。其年滿考職時，務令填寫“並無假姓冒籍”字樣，方准收考。若有冒籍、冒名等弊，事發者，革去職銜，杖一百。不能稽察之該管等官，俱交部議處。至各衙門一切案件，若假手書吏，以致定稿時高下其手，駁詰不已，有贓者，照枉法受財律科罪；無贓者，依不應重律，杖八十，革役。該管官員，照例議處。如該督撫不行題參，亦交部議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡各衙門書吏、差役，如有舞文作弊，藉案生事擾民者，係知法犯法，俱照平人加一等治罪，受財者，計贓從重論。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、書吏舞文作弊，其知情不首之經承、貼寫，俱照本犯罪減一等發落。如有將書吏情弊查出，舉首三次者，係書吏，不論已未期滿，准其考職即用。如係貼寫，准其與期滿之書吏一體考職。倘有不肖之徒，希圖考職，及懷挾私讎，妄行出首者，照誣告律，從重治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡上司經過，屬員呈送下程，及供應夫馬、車輛，一切陋規，俱行革除。如屬員仍有供應，上司仍有勒索者，俱革職提問。若督撫不行題參，照例議處。其上司隨役家人私自索取，本官不知情者，照例議處。如知情故縱，罪坐本官，照求索所部財物律治罪。其隨役家人，照在官求索，無祿人減一等律治罪，並許被索之屬員據實詳揭。若屬員因需索濫行供應，及上司因不迎送供應，別尋他事，中傷屬員者，將屬員及各上司，照例分別議處。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、督撫、司道各上司差役，擾害鄉民，許州縣查拿，并許被害人呈告，將該役照例治罪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、官吏婪贓，審係枉法入己者，雖於限内全完，不准減等。如審無入己各贓，並坐贓致罪者，果能於限内全完，仍照那移虧空錢糧之犯，准其減免外，其因事受財入己，審明不枉法，及律載准枉法、不枉法論等贓，果於一年限内全完，死罪減二等發落，流徒以下免罪。若不完，再限一年勒追。全完者，死罪及流徒以下，各減一等發落。如不完，流徒以下即行發配，死罪人犯監禁，均再限一年著追。三年限外不完，死罪人犯永遠監禁。全完者，奏明請旨，均照二年全完減罪一等之例辦理。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、各衙門差役逼斃人命之案，訊無詐贓情事，但經藉差倚勢，陵虐嚇逼，致令忿迫輕生者，為首杖一百、流三千里。其差役子姪、親屬私代辦公，逼斃人命，除訊係詐贓起釁，仍照蠹役詐贓斃命例一體問擬外，若非釁起詐贓，為首實發雲貴、兩廣極邊煙瘴充軍。至差役有因索詐不遂，將奉官傳喚人犯私行羈押，拷打陵虐者，為首枷號兩個月，實發雲貴、兩廣極邊煙瘴充軍。其僅止私行羈押，並無拷打陵虐情事，為首杖一百、徒三年。為從各減一等。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="345">
                    <title lang="ch">Zuozang zhizui 坐贓致罪<inf>《集解》：坐贓非實贓，謂因贓致罪也。</inf></title>
                    <title lang="en"/>
                    <title lang="fr"/>
                    <content lang="ch">
                    </content>
                    <li id="1">
                        <content lang="ch">凡官吏人等，非因<inf>枉法、不枉法之</inf>事而受<inf>人之</inf>財，坐贓致罪。各主者，通算折半科罪。與者減五等。<inf>謂如被人盜財或毆傷，若賠償及醫藥之外，因而受財之類。各主者，並通算折半科罪。為兩相和同取與，故出錢人減受錢人罪五等。又如擅科斂財物，或多收少徵，如收錢糧、税糧、斛面，及檢踏災傷、田糧，與私造斛斗、秤尺，各律所載，雖不入己，或造作虚費人工物料之類，凡罪由此贓者，皆名為坐贓致罪。○官吏坐贓，若不入己者，擬還職役。出錢人，有規避事重者，從重論。</inf>
                            一兩以下，笞二十。
                            一兩之上至十兩，笞三十。<inf>《集解》：“自此每十兩加一等。”</inf>
                            二十兩，笞四十。
                            三十兩，笞五十。
                            四十兩，杖六十。
                            五十兩，杖七十。
                            六十兩，杖八十。
                            七十兩，杖九十。
                            八十兩，杖一百。<inf>《集解》：“自八十兩至九十九兩九錢，俱止杖一百。直至百兩，方入徒。”</inf>
                            一百兩，杖六十、徒一年。
                            二百兩，杖七十、徒一年半。<inf>《集解》：“自此每百兩加一等，罪止於滿徒。”</inf>
                            三百兩，杖八十、徒二年。
                            四百兩，杖九十、徒二年半。
                            五百兩，罪止杖一百、徒三年。<inf>以坐贓非實贓，故至五百兩，罪止徒三年。</inf>
                        </content>
                        <content lang="en"/>
                        <content lang="fr"/>
                    </li>
                </lu>
                <lu id="346">
                    <title lang="ch">shihou shoucai 事後受財<inf>原在事後，故別於受財律。</inf></title>
                    <title lang="en"/>
                    <title lang="fr"/>
                    <content lang="ch">凡<inf>官吏</inf>有<inf>承行之</inf>事先不許財，事過之後而受財，事若枉斷者，准枉法論；事不枉斷者，准不枉法論。<inf>無祿人各減有祿人一等。風憲官吏，仍加二等。若所枉重者，仍從重論。官吏俱照例為民，但不追奪誥敕。律不言出錢、過錢人之罪，問不應從重可也。</inf>
                    </content>
                    
                </lu>
                <lu id="347">
                    <title lang="ch">Guanli tingxu caiwu 官吏聽許財物<inf>原未接受，故別於事後受財律。</inf></title>
                    <title lang="en"/>
                    <title lang="fr"/>
                    <content lang="ch">凡官吏聽許財物，雖未接受，事若枉者，准枉法論；事不枉者，准不枉法論，各減<inf>受財</inf>一等。所枉重者，各從重論。<inf>必自其有顯跡、有數目者，方坐。○凡律稱准者，至死減一等，雖滿數，亦罪止杖一百、流三千里。此條既稱准枉法論，又稱減一等。假如聽許，准枉法贓，滿數至死減一等，杖一百、流三千里，又減一等，杖一百、徒三年方合律，此正所謂犯罪得累減也。○此明言官吏，則其餘雖在官之人不用此律。</inf>
                    </content>
                    <li id="1">
                        <content lang="ch">一、聽許財物，若甫經口許，贓無確據，不得概行議追。如所許財物封貯他處，或寫立議單文卷，或交與説事之人，應向許財之人追取入官。若本犯有應得之罪，仍照律科斷。如所犯本輕，或本無罪，但許財營求者，止問不應重律。其許過若干、實交若干者，應分別已受、未受數目，計贓並所犯情罪，從重科斷。已交之贓，在受財人名下著追；未交之財，仍向許財人名下著追。</content>
                        <content lang="en"/>
                        <content lang="fr"/>
                    </li>
                </lu>
                <lu id="348">
                    <title lang="ch">Youshi yicai qingqiu 有事以財請求</title>
                    <title lang="en"/>
                    <title lang="fr"/>
                    <content lang="ch">凡諸人有事，以財行求<inf>官吏，欲</inf>得枉法者，計所與財，坐贓論。若有避難就易，所枉<inf>法之罪</inf>重<inf>於與財</inf>者，從重論。<inf>其贓入官。</inf>其官吏刁蹬，用強生事，逼抑取受者，出錢人不坐。<inf>避難就易，謂避難當之重罪，就易受之輕罪也。若他律避難，則指難解錢糧、難捕盜賊皆是。</inf>
                    </content>
                    <li id="1">
                        <content lang="ch">一、凡有以財行求及説事過錢者，審實，皆計所與之贓，與受財人同科。仍分有祿、無祿，有祿人概不減等，無祿人各減一等。其行求説事過錢之人，如有首從者，為首照例科斷；為從，有祿人聽減一等，無祿人聽減二等。如抑勒詐索取財者，與財人及説事過錢人俱不坐。至於別項餽送，不係行求，仍照律擬罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、姦徒得受正兇賄賂，挺身到官頂認，審係案外之人，在外省業已招解臬司，在京業經法司會審，已屬成招定罪，幾致正兇漏網者，俱照本犯徒流、斬絞之罪，一例全科。若正兇放而還獲，及逃囚自死者，頂兇之犯照本罪減一等。其行賄本犯，除應立決者，毋庸另議外，原犯應入情實者，擬為立決；應人緩決者，秋審時擬入情實。原犯軍流等罪，照軍流脱逃改調例，加等調發；徒杖以下，按律各加一等。如尚未成招，罪未議定，旋即破案者，行賄兇犯仍照原犯罪名問擬；受賄頂兇者，減正犯罪二等。至同案之犯代認重傷，致脱本犯罪名，已招解者，減正犯罪一等。若原犯本罪，重於所減之罪，或相等者，各加本罪一等。未招解者，仍照本罪科斷。行賄兇犯，均各照原犯罪名定擬。教誘頂兇者，與犯人同罪。計贓重者，行賄、頂兇、教誘各犯，無論案内案外、已未成招，均以枉法贓，從其重者論，照例與受同科。説合過錢者，各減頂兇之犯罪一等。受財重者，准枉法贓從重論。如有子犯罪而父代認，其子除罪應立決者，毋庸另議外，如犯應斬絞監候者，俱擬以立決；軍流徒罪，各以次遞加。</content>
                        <content lang="en"/>
                        <content lang="fr"/>
                    </li>
                </lu>
                <lu id="349">
                    <title lang="ch">Zaiguan qiusuo jiedairen caiwu 在官求索借貸人財物</title>
                    <title lang="en"/>
                    <title lang="fr"/>
                    <content lang="ch">凡監臨官吏挾勢，及豪強之人求索借貸所部内財物，併計<inf>索借之</inf>贓准不枉法論，強者准枉法論，財物給主。<inf>無祿人各減有祿人一等。</inf>○若將自己物貨散於部民，及低價買物，多取價利者，併計餘利，准不枉法論，強者准枉法論，物貨、價錢併入官給主。<inf>賣物，則物入官，而原得價錢給主。買物，則物給主，而所用之價入官。○此下四條，蓋指監臨官吏，而豪強亦包其中。</inf>○若於所部内買物，不即支價，及借衣服、器玩之屬，各經一月不還者，並坐贓論。<inf>仍追物還主。</inf>○若私借用所部内馬、牛、駝、驘、驢，及車船、碾磨、店舍之類，各驗日計雇賃錢，亦坐贓論，追錢給主。<inf>計其犯時雇工，賃直雖多，不得過其本價。</inf>若接受所部内餽送土宜、禮物，受者笞四十，與者減一等。若因事<inf>在官</inf>而受者，計贓以不枉法論。其經過去處，供餽飲食，及親故餽送者，不在此限。○其出使人於所差去處求索、借貸、賣買，多取價利，及受餽送者，並與監臨官吏罪同。○若去官而受舊部内財物，及求索借貸之屬，各減在官時三等。
                    </content>
                    <li id="1">
                        <content lang="ch">一、凡外任旗員，該旗都統、參領等官，有於出結時勒索重賄，及得缺後，要挾求助，或該旗本管王、貝勒及門上人等，有勒取求索等弊，許本官據實密詳督撫轉奏。倘督撫瞻顧容隱，許本官直揭都察院，轉為密奏。倘不為奏聞，許各御史據揭密奏。</content>
                    <content lang="en"/>
                    <content lang="fr"/>
                    </li>
                    <li id="2">
                        <content lang="ch">一、文武職官索取土官、外國、猺獞財物，犯該徒三年以上者，俱發近邊充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、雲貴、兩廣、四川、湖廣等處流官，擅自科斂土官財物，僉取兵夫，徵價入己，強將貨物發賣，多取價利，贓至該徒三年以上者，俱發近邊充軍。若買賣不曾用強，及贓數未至滿徒者，按律計贓治罪。其科斂財物，明白公用，僉取兵夫，不曾徵價者，照常發落。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、苗、蠻、黎、獞等僻處外地之人，並改土歸流地方，如該管官員，有差遣兵役，騷擾、逼勒、科派、供應等弊，因而激動番蠻者，照引惹邊釁例，從重治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡出差巡察之員，所到州縣地方，如有收受門包，與者照鑽營請託例治罪，受者照婪贓納賄例治罪。該督撫不行查察，交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各上司如有勒薦長隨及幕賓者，許屬員揭報，將勒薦之上司照例革職。如長隨鑽營，上司引薦，在各衙門招搖撞騙財物者，照衙門蠹役恐嚇索詐十兩以上例，計贓治罪。幕賓鑽營引薦，事後收受為事人禮物，尚非舞弊詐財者，計贓以不枉法論，照衙門書吏加等例治罪。如倚仗聲勢，欺壓本官，舞弊詐財者，亦照蠹役詐贓例，計贓治罪。如鑽營引薦，別無情弊，但盤踞屬員衙門者，幕賓照書役年滿不退例，杖一百；長隨，枷號一個月，杖一百。各遞回原籍，分別發落。其屬員徇隱不行揭報者，照例革職。若屬員營求上司，因所薦幕賓、長隨，有勾通行賄等弊，照例分別議處治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、長隨求索、嚇詐得財舞弊者，照蠹役詐贓例治罪，並照竊盜例，初犯以“贓犯”二字刺臂，再犯刺面。其有索詐婪贓，託故先期預遁，及本官被參後，聞風遠颺者，拿獲之日，照到官後脱逃例，各加二等治罪，仍追原贓。其各衙門現任大小官員，如有收用犯案刺字長隨者，交部議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、各省府州縣等衙門，除日用零星需用食物，准其於本地方照市價平買外，其餘需用布疋、紬緞一切貨物等項，或由本籍攜帶，或在鄰境買用，毋得於管轄地方濫行賒買。該管上司，仍隨時稽察，如有仍在本境賒欠等弊，即嚴參究治。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="350">
                    <title lang="ch">jiaren Qiusuo 家人求索</title>
                    <title lang="en"/>
                    <title lang="fr"/>
                    <content lang="ch">凡監臨官吏家人<inf>兄弟、子姪、奴僕皆是</inf>，於所部内取受<inf>所</inf>求索、借貸財物<inf>依不枉法</inf>，及役使部民，若買賣多取價利之類，各減本官<inf>吏</inf>罪二等。<inf>分有祿、無祿，須確係求索借貸之項，方可依律減等。若因事受財，仍照官吏受財律定罪，不准減等。</inf>若本官<inf>吏</inf>知情，與同罪，不知者不坐。
                    </content>
                    <li id="1">
                        <content lang="ch">一、執事大臣不行約束家人，致令私向所管人等往來交結、借貸者，一經發覺，將伊主一併治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="351">
                    <title lang="ch">Fengxian guanli fanzang 風憲官吏犯贓</title>
                    <title lang="en"/>
                    <title lang="fr"/>
                    <content lang="ch">凡風憲官吏受財，及於所按治去處求索借貸人財物，若賣買多取價利，及受餽送之類，各加其餘官吏<inf>受財以下各款</inf>罪二等。<inf>加罪不得加至於死。如枉法贓，須至八十兩，方坐絞；不枉法贓，須至一百二十兩之上，方坐絞。○風憲吏，無祿者，亦就無祿枉法、不枉法本律斷。○其家人，如確係求索借貸，得減本官所加之罪二等。若因事受財，不准減等。本官知情者，與同罪，不知者不坐。</inf>
                    </content>
                    
                </lu>
                <lu id="352">
                    <title lang="ch">Yingong kelian 因公科斂<inf>明律目“公”下有“擅”字。</inf></title>
                    <title lang="en"/>
                    <title lang="fr"/>
                    <content lang="ch">凡有司官吏人等，非奉上司明文，因公擅自科斂所屬財物，及管軍官吏科斂軍人錢糧、賞賜者<inf>雖不入己</inf>，杖六十。贓重者，坐贓論。入己者，併計贓以枉法論。<inf>無祿人減有祿人之罪一等。至一百二十兩，絞監候。</inf>○其非因公務科斂人財物入己者，計贓以不枉法論。<inf>無祿人，罪止杖一百、流三千里</inf>。若餽送人者，雖不入己，罪亦如之。
                    </content>
                    <li id="1">
                        <content lang="ch">一、凡京城及外省衙門，不許罰取紙劄、筆墨、銀朱、器皿、錢穀、銀兩等項，違者計贓論罪。若有指稱修理，不分有無罪犯，用強科罰。米穀至五十石，銀至二十兩以上，絹帛貴細之物，直銀二十兩以上者，事發，交部照例議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、江南、江西、湖廣地方，及黄、運兩河，遇有公事，該督撫查實，題請定奪，不許輒派商捐。倘地方官有私行勒派者，即行題參治罪。該督撫失於覺察，一併交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="353">
                    <title lang="ch">Kejian daozang 剋留盜贓</title>
                    <title lang="en"/>
                    <title lang="fr"/>
                    <content lang="ch">凡巡捕官已獲盜賊，剋留贓物，不解官者，笞四十；入己者，計贓以不枉法論，仍將其<inf>所剋之</inf>贓，併<inf>解過贓通</inf>論盜罪。若軍人、弓兵有犯者，計贓雖多，罪止杖八十。<inf>仍併贓以論盜罪。</inf>
                    </content>
                    <li id="1">
                        <content lang="ch">一、胥捕侵剥盜贓者，計贓，照不枉法律，從重科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="354">
                    <title lang="ch">Sishou gonghou caiwu 私受公侯財物</title>
                    <title lang="en"/>
                    <title lang="fr"/>
                    <content lang="ch">凡内外武官，不得於私下或明白接受公、侯、伯所與金銀、段疋、衣服、糧米、錢物。若受者，杖一百，罷職，發邊遠充軍，再犯處死。公侯與者，初犯、再犯免罪，三犯奏請區處。若奉命征討，與者、受者不在此限。<inf>或絞或斬，律無明文。但初犯充軍，即流罪也，再犯加至監候絞，以其干係公、侯、伯，應請自上裁。</inf>
                    </content>
                    
                </lu>
            </men>
            <men id="42">
                <title lang="ch">Xinglü shiba zhawei 刑律十八詐偽</title> 
                <title lang="en"></title>
                <title lang="fr"></title>
                <lu id="355">
                    <title lang="ch">Zhawei zhishu 詐為制書<inf>詐為，以造作之人為首從坐罪，轉相謄寫之人非是。</inf></title>
                    <title lang="en"/>
                    <title lang="fr"/>
                    <content lang="ch">凡詐為<inf>原無</inf>制書，及增減<inf>原有</inf>者，<inf>已施行，不分首從</inf>皆斬<inf>監候</inf>。未施行者，<inf>為首</inf>絞。<inf>監候。為從者減一等。</inf>傳寫失錯者，<inf>為首</inf>杖一百。<inf>為從者減一等。</inf>○詐為六部、都察院、將軍、督撫、提鎮、守禦緊要隘口衙門文書，套畫押字，盜用印信，及將空紙用印者<inf>必盜用印方坐</inf>，皆絞。<inf>監候，不分首從。未施行者，為首減一等，為從又減一等。</inf>○<inf>詐為</inf>察院、布政司、按察司、府州縣衙門<inf>印信文書</inf>者，<inf>為首</inf>杖一百、流三千里。<inf>詐為</inf>其餘衙門<inf>印信文書</inf>者，<inf>為首</inf>杖一百、徒三年。<inf>為從者減一等。</inf>未施行者，各<inf>分首從</inf>減一等。若有規避事重<inf>於前事</inf>者，從重論。<inf>如詐為出脱人命，以規避抵償，當從本律科斷之類。</inf>○其<inf>詐為制書、文書已施行，及制書、文書所至之處</inf>當該官司知而聽行，各與同罪<inf>至死減等</inf>，不知者不坐。○<inf>一、[註]將印信空紙捏寫他人文書，投遞官司害人者，依投匿名文書告言人罪者律。</inf>○<inf>盜用欽給關防，與印信同。有例。</inf>
                        家紅按:原書“一”當為衍字。</content>
                    <li id="1">
                        <content lang="ch">一、詐為六部等衙門文書，依律問斷外，若詐為察院、布政司、按察司、府州縣及其餘衙門文書，誆騙科斂財物者，問發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡詐為各衙門文書，盜用印信者，不分有無押字，依律坐罪。若止套畫押字，各就所犯事情輕重，查照本等律條科斷。其詐為六部各司、軍衛各所文書者，俱與其餘衙門同科。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、通政使司、大理寺、鹽運司部屬各管軍所，仍照其餘衙門擬斷。若情犯深重者，聽臨時查照比依何衙門，具由奏請定奪。</content>
                        <content lang="en"/>
                        <content lang="fr"/>
                    </li>
                </lu>
                <lu id="356">
                    <title lang="ch">Zhachuan zhaozhi 詐傳詔旨<inf>詐傳，以傳出之人為首從坐罪，轉相傳説之人非是。</inf></title>
                    <title lang="en"/>
                    <title lang="fr"/>
                    <content lang="ch">凡詐傳詔旨<inf>自内而出</inf>者，<inf>為首</inf>斬。<inf>監候。為從者，杖一百、流三千里。詐傳</inf>皇后懿旨、皇太子令旨者，<inf>為首</inf>絞。<inf>監候。為從者，杖一百、流三千里。</inf>○若詐傳一品、二品衙門官言語，於各<inf>屬</inf>衙門分付公事，<inf>自</inf>有所規避者，<inf>為首</inf>杖一百、徒三年；三品、四品衙門官言語<inf>有所規避</inf>者，<inf>為首</inf>杖一百；五品以下衙門官言語者，杖八十。為從者各減一等。若得財<inf>而詐傳，無礙於法</inf>者，計贓以不枉法；因<inf>得財詐傳</inf>而<inf>變</inf>動事<inf>情，枉</inf>曲法<inf>度</inf>者，以枉法，各<inf>以枉法、不枉法贓罪，與詐傳規避本罪權之</inf>從重論。○其<inf>詐傳詔旨、品官言語所至之處</inf>當該官司知而聽行，各與同罪<inf>至死減一等</inf>，不知者不坐。○若<inf>内外</inf>各衙門追究錢糧，鞫問刑名公事，當該官吏將奏准合行<inf>免追免問</inf>事理，妄稱奉旨追問者<inf>是亦詐傳之罪</inf>，斬<inf>監候</inf>。
                    </content>
                    
                </lu>
                <lu id="357">
                    <title lang="ch">Duizhi shangshu zha buyishi 對制上書詐不以實</title>
                    <title lang="en"/>
                    <title lang="fr"/>
                    <content lang="ch">凡對制<inf>敷陳</inf>及奏事<inf>有職業該行而啓奏者，與</inf>上書<inf>不係本職，而條陳時務者</inf>，詐<inf>妄</inf>不以實者，杖一百、徒三年。<inf>其對奏上書</inf>非密<inf>謂非謀反、大逆等項</inf>而妄言有密者，加一等。○若奉制推按問事，<inf>轉</inf>報上不以實者，杖八十、徒二年。<inf>若徇私曲法，而所報不實之</inf>事重<inf>於杖八十、徒二年</inf>者，以出入人罪論。
                    </content>
                    <li id="1">
                        <content lang="ch">一、發遣軍流人犯，在配所遣人呈遞封章，條陳事務者，無論所言有無可採，原犯軍流，加一等調發；原犯極邊煙瘴充軍者，發新疆，給官兵為奴；原犯遣罪在配，用重枷枷號六個月。如因呈遞封章，另犯應死罪名，仍各從其重者論。其受雇代遞之人，照為從律，減本犯罪一等，擬杖一百、徒三年。計贓重者，准竊盜贓科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="358">
                    <title lang="ch">Weizao yinxin shixianshu deng 偽造印信時憲書等</title>
                    <title lang="en"/>
                    <title lang="fr"/>
                    <content lang="ch">凡偽造諸衙門印信及時憲書、<inf>起船起馬</inf>符驗、茶鹽引者，<inf>為首雕刻</inf>斬。<inf>監候。為從者減一等，杖一百、流三千里。</inf>有能告捕者，官給賞銀五十兩。偽造關防印記者，<inf>為首</inf>杖一百、徒三年。告捕者，官給賞銀三十兩。為從及知情行用者，各減一等。<inf>“各”字承上二項而言。</inf>若造而未成者，<inf>首從</inf>各減一等。其當該官司知而聽行，與同罪，不知者不坐。○<inf>印所重者文，若有篆文，雖非銅鑄，亦可以假詐行事。故形質相肖，而篆文俱全者，謂之偽造。惟有其質而文不全者，方謂之造而未成。至於全無形質，而惟描之於紙者，乃謂之描摹[註]也。</inf>
                        家紅按:原書“描摹”作“描摸”。</content>
                    <li id="1">
                        <content lang="ch">一、凡有偽造諸衙門印信及欽給關防，事關軍機，冒支錢糧，假冒官職，大干法紀者，俱擬斬立決；為從者，擬絞監候。若非關軍機、錢糧、假官等弊，止圖誆騙財物，為數多者，俱照律擬斬監候；為從者，杖一百、流三千里。若誆騙財物，為數無多，銀不及十兩，錢不及十千者，為首雕刻者，杖一百、流三千里。為從及知情行用者，各減一等。<inf>按：斬決一層，斬候一層，滿流一層。上層斬律加重，下層又較律從輕。</inf>其偽造關防印記，誆騙財物，為數多者，將為首雕刻之人發雲貴、兩廣煙瘴少輕地方。<inf>按：煙瘴少輕，即極邊足四千里也。例内有已改者，亦有尚仍其舊者，均應修改一律。</inf>若為數無多，為首者仍照律徒三年，為從及知情行用者，各減一等。其造而未成者，又各減一等。若描摹印信，行使誆騙財物，犯該徒罪以上者，問發邊遠充軍。其為數無多，犯該徒罪以下者，各計贓以次遞減。<inf>四十兩，杖一百、徒三年。三十兩，杖九十、徒二年半。二十兩，杖八十、徒二年。一十兩，杖七十、徒一年半。一兩以下，杖六十、徒一年。不得財者，罪止杖一百。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡盜用總督、巡撫、提學、兵備、屯田、水利等官欽給關防，俱照各官本衙門印信擬罪。若盜及棄毀、偽造，悉與印信同科。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、偽造假印之案，如起意者自行雕刻，或他人同謀分贓，代為雕刻者，將起意之人與雕刻之人並以為首論。案内為從者，減一等。若僅受些微價値，代為私雕，並無同謀分贓情事者，以起意之人為首，雕刻之人為從，與案内為從者，並減首犯罪一等。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、偽造印信之案，如假印形質已具，篆文字體已成，僅止筆畫少缺，但經行用得財，為數多者，分別首從，擬以斬候、滿流。即為數無多者，亦分別首從，照例擬以流徒。甫經雕刻，尚未行用者，各減得財一等。若篆文筆畫實未齊全，又未誆騙得財，方以造而未成科斷。其偽造關防印記者，亦照此分別首從，各按本例辦理。</content>
                        <content lang="en"/>
                        <content lang="fr"/>
                    </li>
                </lu>
                <lu id="359">
                    <title lang="ch">Sizhu tongqian 私鑄銅錢</title>
                    <title lang="en"/>
                    <title lang="fr"/>
                    <content lang="ch">凡私鑄銅錢者，絞<inf>監候</inf>，匠人罪同。為從及知情買使者，各減一等。告捕者，官給賞銀五十兩。里長知而不首者，杖一百，不知者不坐。○若將時用銅錢剪錯薄小，取銅以求利者，杖一百。○若<inf>以銅、鐵、水銀</inf>偽造金銀者，杖一百、徒三年。為從及知情買使者，各減一等。<inf>金銀成色不足，非係假造，不用此律。</inf>
                    </content>
                    <li id="1">
                        <content lang="ch">一、凡各省拿獲私鑄之案，不論砂殼、銅錢，核其所鑄錢數，至十千以上，或雖不及十千，而私鑄不止一次，後經發覺者，為首及匠人俱擬以斬候。為從及知情買使者，俱發新疆，給官兵為奴。如受些微雇値，挑水打炭，及停工散局之後，貪其價賤，偶為買使者，照為從遣罪上減一等，杖一百、徒三年。其鑄錢不及十千者，首犯、匠人俱發新疆，給官兵為奴。為從及知情買使，並受雇之犯，各照鑄錢十千以上從犯之罪，遞減一等。其房主、鄰佑、總甲、十家長知而不拿獲舉首者，杖一百、徒三年。若並不知情，但失於查察者，杖一百。或有空房別舍，誤借匪人，一有見聞，立即驅逐，未經首捕者，果未在場，亦未受賄縱容，俱以不知情科斷。官船戶夾帶私錢者，杖一百、徒三年。同船之人知情不禀首，杖八十。若私鑄未成，畏罪中止者，首犯與匠人俱改發足四千里充軍。<inf>仍迴避雲貴等省出産銅鉛地方。</inf>其雇令挑水、打炭、燒火之人，及房主、鄰佑、十家長知而不拿獲舉首者，俱杖八十、徒二年，不知情者不坐。方造器具，尚未鑄錢，被獲審實，將起意為首並同夥商謀之人，均杖一百、流三千里。湊錢入夥者，照為從減一等律，杖一百、徒三年。凡失察之該地方官及押船官不實力訪拿，別經發覺，交部照例分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡各省拿獲銷燬制錢，及將制錢剪邊圖利之犯，審實，將為首者擬以斬決，家産入官；為從者，絞決。仍令地方官設法密拿，有能拿獲者，地方官交部議敘。失察者，地方官及該管上司交部分別議處。其房主、鄰佑、總甲、十家長等知情受賄，代為隱匿者，依為從例治罪。但知情，不首告，並未分贓者，照為從例減一等，杖一百、流三千里。並未知情，止於失察者，俱杖一百。旁人首捕，審實者，官給賞銀五十兩。至私鑄之犯，容有即係私銷私剪之人，承審官拿獲案犯，必先嚴究有無銷燬、剪邊情事，倘有確據，即以私銷私剪例從重治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡私鑄鉛錢，如有夥黨鳩工，大爐廣鑄，至十千文以上者，為首及匠人俱擬絞監候，為從及知情買使者，各減一等，杖一百、流三千里。房主、鄰佑、總甲、十家長等，知而不首者，俱杖八十、徒二年。其熔化些須鉛斤，鑄錢不及十千者，為首及匠人俱發新疆，給官兵為奴。為從及知情買使，並房主人等知而不首，各依次遞減。若房主人等僅止失於查察者，俱杖八十。至私鑄鉛錢未成，將起意為首之犯杖一百、流三千里。為從及房主人等知而不首，仍各依次遞減科斷，不知情者不坐。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡將銀挖孔，傾入銅鉛等物，及用銅鉛等物傾成錠錁，外用銀皮包好，並銅鉛等物，每兩内攙實銀二三四五錢不等，偽造銀使用者，均照以銅鐵水銀偽造金銀律，分別首從擬徒。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡用銅鐵錫鉛藥煮，偽造假銀，或騙人行使，發覺，為首者枷號兩個月，杖一百，發雲貴、兩廣煙瘴少輕地方；為從及知情買使者，枷號兩個月，流三千里，至配所杖一百。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、姦徒假借前代古錢名色，私鑄私販者，照私錢律，一體分別治罪。
                            359-07
                        </content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、拿獲私鑄，如本犯問擬斬絞，其知情分利之同居父兄、叔伯與弟，減本犯罪一等，杖一百、流三千里。如本犯問擬發遣，亦減一等，杖一百、徒三年。雖經分利，而實係並不知情者，照本犯之罪減二等發落。其父兄不能禁約者，杖一百。有能據實出首，准予免罪，本犯仍照律内得相容隱之親屬互相告言，各聽如罪人本身自首法科斷。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡地方文武各官嚴拿私鑄，務於山陬水濱，人迹罕到，及居民繁庶，人烟稠密處所，並宜差委妥練員役，不時察訪查拿。如遇有私鑄之事，知情故縱者，應照例治罪外，其不知情者，從前雖漫無覺察，今但能拿獲，不論年月遠近，俱免其處分。文官拿獲者，並免同城武職之處分；武職拿獲者，亦免同城文官之處分。交界之所，此縣拿獲，彼縣亦免處分。至果能實心查拿者，不論本管地方及別州縣，准以拿獲之多寡，交部量予議敘。若該地方官不加意緝拿，或係上司查出，或被旁人告發，俱仍照例處分。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、拿獲收買私錢，及剪邊錢攙和行使，並貨賣之案，如收買、攙和、貨賣，均在十千以上者，發各省駐防，給官員、兵丁為奴。收買在十千以上，攙和、貨賣，不及十千者，於遣罪上減一等，杖一百、徒三年。收買在十千以上，尚未攙和、貨賣者，再減一等，杖九十、徒二年半。收買及攙和、貨賣均不及十千者，枷號一個月，杖一百。收買不及十千，尚未攙和、貨賣者，照不應重律，杖八十。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、私鑄當十銅大錢，照私鑄銅錢例，分別定擬。如經紀、牙行人等，於交易時，不照錢面數目字樣，任意折減，及與鋪戶人等通同舞弊，減成定價，甚至造言煽誘，抗不收使，將為首阻撓者杖八十、徒二年，加枷號兩個月。隨同附和者，杖六十、徒一年，加枷號一個月。均先於犯事地方枷號示衆，滿日起解。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡銷燬錢文之案，除當十銅錢，仍照銷燬制錢例定擬外，如有存留各項停用當百、當五十、當五銅錢、當十鐵錢、鉛錢、制錢，並不赴官售賣，輒自銷燬者，於私銷制錢為首斬決、為從絞決例上酌減一等，為首發邊遠充軍，為從杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、私鑄案内，知情租給房屋之房主照例治罪，房屋入官。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="360">
                    <title lang="ch">Zha jiaguan 詐假官</title>
                    <title lang="en"/>
                    <title lang="fr"/>
                    <content lang="ch">凡<inf>偽造憑劄</inf>詐<inf>為</inf>假官，<inf>及為偽劄，或將已故[註]官員文憑而</inf>假與人官者，斬<inf>監候</inf>。其知情受假官者，杖一百、流三千里<inf>須有劄付、文憑方坐。但憑劄皆係與者所造，故減等</inf>，不知者不坐。○若無官而<inf>不曾假造憑劄，但</inf>詐稱有官，有所求為，或詐稱官司差遣而捕人，及詐冒<inf>見任</inf>官員姓名<inf>有所求為</inf>者，杖一百、徒三年。<inf>以上三項，總重有所求為。</inf>若詐稱見任官子孫、弟姪、家人、總領，於按臨部内有所求為者，杖一百。為從者，各加一等。若得財者，併計贓<inf>各主者以一主為重</inf>准竊盜<inf>免刺</inf>從重論<inf>贓輕以詐科罪</inf>。○其當該官司知而聽行，與同罪，不知者不坐。
                        家紅按:原書“已故”作“有故”。</content>
                    <li id="1">
                        <content lang="ch">一、凡雜職内有假冒頂替之人自行出首者，革退回籍，免其治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡假冒皇親族屬、姻黨、家人，在京、在外，巧立名色，挾騙財物，侵占地土，并有禁山場，攔當船隻，掯要銀兩，出入大小衙門，囑託公事，販賣制錢、私鹽，包攬錢糧，假稱織造，私開牙行，擅搭橋梁，侵漁民利者，除實犯死罪<inf>如詐冒、假勢、凌虐、故殺、鬪殺、私鹽、拒捕之類</inf>外，徒罪以上，俱於所犯地方枷號一個月，發近邊充軍；杖罪以下，亦枷號一個月發落。若被害之人赴所在官司告訴，不即受理，及雖受理，觀望逢迎，不即問斷、舉奏者，各治以罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、假充大臣及近侍官員家人名目，豪横鄉村，生事害民，強占田土房屋，招集流移住種者，許所在官司拿問，犯該徒罪以上者，發近邊充軍；杖罪以下，枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡各省各營食糧兵丁，并有不食錢糧，假冒營兵，生事擾民，及合夥挾制官司，擾害地方者，該地方官審明，分別首從，各照律例定擬。如該管文武各官不行稽查轉報，督撫、提鎮不題參，俱交該部，照例分別議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、偽造憑劄，自為假官者，偽造憑劄，並將已故[註]官員憑劄賣與他人者，及買受憑劄，冒名赴任者，俱擬斬監候。知情説合者，杖一百、流三千里。
                            家紅按:原書“已故”作“有故”。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡無官而詐稱有官，并冒稱見任官員姓名，並未造有憑劄，但係圖騙一人、圖行一事，犯該徒罪以下者，發近邊充軍；犯該軍流遣罪者，擬絞監候。若假冒頂帶，自稱職官，止圖鄉里光榮，無所求為，亦無憑劄者，杖六十、徒一年。假冒生監頂帶者，杖一百。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡未經考職書吏，冒戴頂帽者，照假冒職官例，杖六十、徒一年。其有把持公事別情，仍照本條，按例從重究擬。本管官及地方官失於查察，或有意故縱，分別議處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="361">
                    <title lang="ch">Zhacheng neishi dengguan 詐稱内使等官<inf>官與事俱詐。</inf></title>
                    <title lang="en"/>
                    <title lang="fr"/>
                    <content lang="ch">凡<inf>憑空</inf>詐稱内使<inf>近臣</inf>、内閣、六科、六部、都察院、監察御史、按察司官，在外體察事務，欺詐官府，煽惑人民者<inf>雖無偽造劄付</inf>，斬<inf>監候</inf>。知情隨行者，減一等<inf>杖一百、流三千里</inf>。其當該官司知而聽行，與同罪<inf>罪止杖一百、流三千里</inf>，不知者不坐。○若<inf>本無符驗</inf>詐稱使臣乘驛者，杖一百、流三千里，為從者減一等。驛官知而應付者，與同罪；不知情、失盤詰者，笞五十。其有符驗而應付者，不坐。<inf>符驗係偽造，有偽造符驗律。係盜者，依盜符驗律。</inf>
                    </content>
                    <li id="1">
                        <content lang="ch">一、凡詐冒内官親屬、家人等項名色，恐嚇官司，誆騙財物者，除實犯死罪<inf>如盜或偽造符驗，或因嚇騙，毆故殺死之類</inf>外，其餘枷號一個月，發近邊充軍。所在官司畏徇故縱，不行擒拿者，各治以罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡詐充各衙門差役，假以差遣體訪事情，緝捕盜賊為由，占宿公館，妄拿平人，及搜查客船，嚇取財物，擾害軍民，犯該徒罪以上者，無論有無簽票，枷號一個月，發近邊充軍。若審係捏造簽票，執持鎖練，所犯本罪未至擬徒，但經恐嚇詐財者，即照蠹役詐贓，一例問擬，仍各加枷號一個月。未捏有簽票，止係口稱奉差嚇唬者，杖罪以下，亦枷號一個月發落。若計贓逾貫，及雖未逾貫，而被詐之人因而自盡者，均擬絞監候。拷打致死，及嚇詐忿爭，毆故殺被詐之人者，均照罪人殺所捕人律，擬斬監候。為從各減一等。如假差遣，有偽造印信批文，或以捕盜搶檢傷人，按律應擬死罪者，仍各從其重者論。所在官司阿從故縱者，各治以罪。若被詐之人毆死假差者，照擅殺罪人律，擬絞監候。至非被詐之人，有與假差謀故鬪殺者，仍各按本律科斷。</content>
                        <content lang="en"/>
                        <content lang="fr"/>
                    </li>
                </lu>
                <lu id="362">
                    <title lang="ch">Jinshi zhacheng sixing 近侍詐稱私行<inf>官實而事詐。</inf></title>
                    <title lang="en"/>
                    <title lang="fr"/>
                    <content lang="ch">凡近侍之人，在外詐稱私行體察事務，煽惑人民者，斬。<inf>監候。此詐稱係本官自詐稱，非他人。</inf>
                    </content>
                    
                </lu>
                <lu id="363">
                    <title lang="ch">Zhawei ruiying 詐為瑞應</title>
                    <title lang="en"/>
                    <title lang="fr"/>
                    <content lang="ch">凡詐為瑞應者，杖六十、徒一年。○若有災祥之類，而欽天監官不以實對者，加二等。
                    </content>
                    
                </lu>
                <lu id="364">
                    <title lang="ch">Zhabing sishang bishi 詐病死傷避事</title>
                    <title lang="en"/>
                    <title lang="fr"/>
                    <content lang="ch">凡官吏人等詐稱疾病，臨時避難<inf>如難解之錢糧、難捕之盜賊之類</inf>者，笞四十。<inf>為所避之</inf>事重者，杖八十。○若犯罪待對，故自傷殘者，杖一百；詐死者，杖一百、徒三年。<inf>傷殘以求免拷訊，詐死以求免出官。</inf>所避事重<inf>於杖一百及徒三年</inf>者，各從重論。<inf>如侵盜錢糧，仍從侵盜重者論。</inf>若無避<inf>罪之情，但以恐嚇詐賴人</inf>故自傷殘者，杖八十。其受雇倩，為人傷殘者，與犯人同罪。因而致死者，減鬪殺罪一等。○若當該官司知而聽行<inf>謂知其詐病，而准改差；知其自殘避罪，而准作殘疾；知其詐死，而准住提</inf>，與同罪，不知者不坐。
                    </content>
                    <li id="1">
                        <content lang="ch">一、各省獲罪之犯，報稱病故者，著該管官員出具印結，並行文原籍地方官稽查。倘有詐稱病故者，分別從重治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡未經到案之犯報稱病故，該撫嚴飭地方官悉心確查，取具甘結報部。倘有捏報等情，日後發覺，將該地方官與該撫一併嚴加議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="365">
                    <title lang="ch">Zha jiaoyouren fanfa 詐教誘人犯法</title>
                    <title lang="en"/>
                    <title lang="fr"/>
                    <content lang="ch">凡諸人設計用言教誘人犯法，及和同<inf>共事，故誘</inf>令人犯法，卻<inf>自</inf>行捕告，或令人捕告，欲求賞給，或欲陷害人得罪者，皆與犯法之人同罪。<inf>罪止杖流。和同令人犯法，看“令”字還是教誘人，而又和同犯法也。若止和同犯法，則宜用自首律。</inf>
                    </content>
                    <li id="1">
                        <content lang="ch">一、苗猺狑獞所住地方，如有外來匪徒教誘犯法，即視所犯之人，如罪應擬杖者，將教誘之人加一等治罪；徒罪以上，教誘之人比照住居苗寨教誘為亂例，問發邊遠充軍。犯該死罪者，教誘之人與本犯一例擬以斬絞，遇赦不宥。失察之地方官，照徇庇例議處；隱諱故縱者，照溺職例革職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡土官延幕，必將所延之姓名、年籍，通知專轄州縣，確加查驗。人果端謹，實非流棍，加結通報，方准延入。<inf>按：此段言非私聘者。</inf>若知係犯罪之人，私聘入幕，並延請後縱令犯法者，照職官窩匿罪人例革職。如有私聘私就者，即令專轄州縣嚴加驅逐。<inf>按：此一段僅言私聘，而未及犯法者。以下專言犯法之罪。</inf>若土幕教誘犯法，即視其所犯之輕重，俱照匪徒教誘犯法加等例治罪。敗露潛逃，即行指拿重懲。私聘之文武土官，及失察之該管州縣，交部分別議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡地方官有被參降革治罪之案，嚴究幕友、長隨、書役等，除犯詐贓、誣拿等項，罪有正條者，仍照例辦理外，其但係倚官滋事，慫令妄為，累及本官者，各按本官降革處分上加一等。如本官應降一級者，將該犯杖七十，降二級三級者，以次遞加；至革職者，杖六十、徒一年。本官罪應擬徒者，亦各以次遞加一等，加至徒三年而止。至總徒、准徒、軍流以上者，均與同罪。徒罪以下，將該犯遞回各原籍，分別充徒、管束，永遠不准復充。如有犯罪之後，仍潛身該地，欺瞞後任，改易姓名復充者，察實，嚴加治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、遊手好閒，不務正業之流，自號教師，演弄拳棒教人，及投師學習，並輪叉舞棍，遍遊街市，射利惑民者，嚴行禁止。如有不遵，一經拿獲，將本犯杖一百、流三千里；隨同學習者，杖一百、徒三年，限滿遞籍，嚴加管束。如坊店、寺院容留不報，地保人等不行查拿，均照不應重律杖八十。地方文武各官失於覺察，照例議處。若訊明舊日曾學拳棒，迨奉禁以後，並未輾轉教人，亦不遊街射利者，免議。</content>
                        <content lang="en"/>
                        <content lang="fr"/>
                    </li>
                    
                </lu>
                
                
            </men>
            <men id="43">
                <title lang="ch">Xinglü shijiu fanjian 刑律十九犯姦</title> 
                <title lang="en"></title>
                <title lang="fr"></title>
                <lu id="366">
                    <title lang="ch">Fanjian 犯姦</title>
                    <title lang="en"/>
                    <title lang="fr"/>
                    <content lang="ch">凡和姦，杖八十；有夫者，杖九十。刁姦者<inf>無夫、有夫</inf>，杖一百。○強姦者，絞<inf>監候</inf>；未成者，杖一百、流三千里。<inf>凡問強姦，須有強暴之状，婦人不能掙脱之情，亦須有人知聞，及損傷膚體、毀裂衣服之屬，方坐絞罪。若以強合，以和成，猶非強也。如一人強捉，一人姦之，行姦人問絞，強捉問未成流罪。又如見婦人與人通姦，見者因而用強姦之，已係犯姦之婦，難以強論，依刁姦律。</inf>○姦幼女十二歲以下者，雖和，同強論。○其和姦、刁姦者，男女同罪。姦生男女，責付姦夫收養，姦婦從夫嫁賣。其夫願留者，聽。若嫁賣與姦夫者，姦夫、本夫各杖八十，婦人離異歸宗，財物入官。○強姦者，婦女不坐。○若媒合容止<inf>人在家</inf>通姦者，各減犯人<inf>和、刁</inf>罪一等。○<inf>如人犯姦已露，而代</inf>私和姦事者，各減<inf>和、刁、強</inf>二等。○其非姦所捕獲及指姦者，勿論。若姦婦有孕<inf>姦婦雖有據，而姦夫則無憑</inf>，罪坐本婦。
                    </content>
                    <li id="1">
                        <content lang="ch">一、凡職官及官民姦職官妻者，姦夫、姦婦並絞監候。若職官姦軍民妻者，革職，杖一百，的決；姦婦，枷號一個月，杖一百。其軍民相姦者，姦夫、姦婦各枷號一個月，杖一百。其奴婢相姦，不分一主、各主，及軍民與官員、軍民之妾婢相姦者，姦夫、姦婦各杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、輪姦良人婦女已成之案，審實，照光棍例，為首擬斬立決；為從同姦者，擬絞監候。同謀未經同姦餘犯，發黑龍江，給披甲人為奴。因而殺死本婦者，首犯擬斬立決，梟示；為從同姦，又幫同下手者，擬斬立決；同姦而未下手，及下手而未同姦者，均擬斬立決。其同謀而並未下手，又未同姦者，發黑龍江，給披甲人為奴。如致本婦自盡者，首犯擬斬立決，為從同姦之犯，均擬絞立決。同謀未經同姦餘犯，發黑龍江，給披甲人為奴。若夥謀輪姦未成，審有實據者，為首發黑龍江，給披甲人為奴，為從杖一百、流三千里。因而殺死本婦者，首犯擬斬立決；為從幫同下手者，擬絞立決；未經下手者，發黑龍江，給披甲人為奴。如致本婦自盡者，首犯擬斬監候，為從發黑龍江，給披甲人為奴。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、惡徒夥衆將良人子弟搶去，強行雞姦者，無論曾否殺人，仍照光棍例，為首者擬斬立決；為從若同姦者，俱擬絞監候，餘犯發遣黑龍江，給披甲人為奴。其雖未夥衆，因姦將良人子弟殺死，及將未至十歲之幼童誘去，強行雞姦者，亦照光棍為首例斬決。如強姦十二歲以下、十歲以上幼童者，擬斬監候。和姦者，照姦幼女雖和同強論律，擬絞監候。若止一人強行雞姦，並未傷人，擬絞監候。如傷人未死，擬斬監候。其強姦未成，並未傷人者，擬杖一百、流三千里。如刃傷未死，擬絞監候。如和同雞姦者，照軍民相姦例，枷號一個月，杖一百。倘有指稱雞姦誣害等弊，審實，依所誣之罪反坐，至死減一等。罪至斬決者，照惡徒生事行兇例，發極邊足四千里充軍。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、強姦十二歲以下幼女，因而致死，及將未至十歲之幼女誘去強行姦污者，照光棍例斬決。其強姦十二歲以下、十歲以上幼女者，擬斬監候。和姦者，仍照雖和同強論律，擬絞監候。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、強姦婦女，除並未傷人者，已成、未成仍照本律定擬外，其因強姦執持金刃兇器戳傷本婦，及拒捕致傷其夫與父母，並有服親屬，已成姦者，擬斬監候；未成姦者，擬絞監候。如傷非金刃兇器，已成姦者，擬絞監候；未成姦者，發邊遠充軍。年在五十以上，發近邊充軍。其圖姦、調姦婦女未成，罪人拒傷本婦，並其夫與父母，及有服親屬，如至殘廢篤疾，罪在滿徒以上者，無論金刃、手足、他物，俱照毆所捕人至折傷以上律，擬絞監候。但係刃傷者，發極邊足四千里安置。若傷非金刃，仍依罪人拒捕律，於本罪上加二等問擬。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡姦夫拒捕，刃傷應捉姦之人，照竊盜拒捕，毆所捕人至折傷以上者，擬絞監候。<inf>縱容抑勒，不用此例。</inf></content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡強姦十二歲以下幼女、幼童未成，審有確據者，發黑龍江，給披甲人為奴。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、川省嘓匪有犯輪姦之案，審實，照強姦律，不分首從皆斬。其同行未成姦者，仍依輪姦本例，擬絞監候。如因輪姦而殺死人命者，無論成姦與否，俱照強盜殺人例，奏請斬決，梟示。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡喇嘛、和尚等，有強姦致死人命者，照光棍例，分別首從定擬。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡強姦殺死婦女及良家子弟，仍按例問擬斬決外，其有先經和姦，後因別故拒絶，致將被姦之人殺死者，俱仍照謀故鬪毆本律定擬。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡婦女與人父子通姦，致其子因姦謀殺其父，釀成逆倫重案者，將犯姦之婦女實發駐防，給兵丁為奴。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、輪姦已經犯姦婦女已成者，為首發黑龍江，給披甲人為奴；為從同姦者，杖一百、流三千里；同謀、未經同姦餘犯，杖一百、徒三年。因而殺死本婦者，首犯擬斬立決；下手為從同姦者，擬絞立決；未同姦者，絞監候；同姦而未下手者，發黑龍江，給披甲人為奴；並未同姦，又未下手者，杖一百、流三千里。如致本婦自盡者，首犯擬絞監候；為從同姦者，發黑龍江，給披甲人為奴；同謀、未經同姦餘犯，杖一百、流三千里。若輪姦未成，首犯杖一百、流三千里，為從杖一百、徒三年。因而殺死本婦者，首犯擬斬監候，為從除案係謀殺，仍照謀殺本律，分別曾否加功問擬外，如係毆殺，幫同下手者，發黑龍江，給披甲人為奴；未經下手者，杖一百、徒三年。如致本婦自盡者，首犯發黑龍江，給披甲人為奴，為從杖一百、徒三年。如婦女犯姦後，已經悔過自新，審有確證者，仍以良人婦女論。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、凡調姦、圖姦未成者，經本婦告知，親族鄉保，即時禀明該地方官審訊。如果有據，即酌其情罪之重輕，分別枷號杖責，報明上司存案。如本家已經投明鄉保，該鄉保不即禀官，及禀官不即審理，致本婦懷忿自盡者，將鄉保照甲長不行轉報竊盜例杖八十，地方官照例議處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="367">
                    <title lang="ch">zongrong qiqie fanjian 縱容妻妾犯姦</title>
                    <title lang="en"/>
                    <title lang="fr"/>
                    <content lang="ch">凡縱容妻妾與人通姦，本夫、姦夫、姦婦各杖九十。抑勒妻妾及乞養女與人通姦者，本夫、義父各杖一百，姦夫杖八十，婦女不坐。並離異歸宗。○若縱容抑勒親女，及子孫之婦妾與人通姦者，罪亦如之。○若用財買休、賣休，<inf>因而</inf>和<inf>同</inf>娶人妻者，本夫、本婦及買休人各杖一百，婦人離異歸宗，財禮入官。若買休人與婦人用計逼勒本夫休棄，其夫別無賣休之情者，不坐；買休人及本婦各杖六十、徒一年。婦人餘罪收贖，給付本夫，從其嫁賣。妾減一等。媒合人各減犯人<inf>買休及逼勒賣休</inf>罪一等。<inf>其因姦不陳告而嫁賣與姦夫者，本夫杖一百，姦夫、姦婦各盡本法。</inf>
                    </content>
                    
                </lu>
                <lu id="368">
                    <title lang="ch">Qinshu xiangjian 親屬相姦</title>
                    <title lang="en"/>
                    <title lang="fr"/>
                    <content lang="ch">凡姦同宗無服之親，及無服親之妻者，各杖一百。<inf>強者，姦夫斬監候。</inf>○姦<inf>内外</inf>緦麻以上親，及緦麻以上親之妻，若妻前夫之女、同母異父姊妹者，各杖一百、徒三年。強者，<inf>姦夫</inf>斬<inf>監候</inf>。若姦從祖祖母、<inf>祖</inf>姑、從祖伯叔母、<inf>從祖伯叔</inf>姑、從父姊妹、母之姊妹，及兄弟妻、兄弟子妻者，<inf>姦夫、姦婦</inf>各<inf>決</inf>絞。<inf>惟出嫁祖姑、從祖伯叔姑，監候絞。</inf>強者，<inf>姦夫決</inf>斬。<inf>惟強姦小功再從姊妹、堂姪女、姪孫女出嫁降服者，監候斬。</inf>○<inf>若姦妻之親生母者，以緦麻親論之太輕，還比依母之姊妹論。</inf>○若姦父祖妾、伯叔母、姑、姊妹、子孫之婦、兄弟之女者，<inf>姦夫、姦婦</inf>各<inf>決</inf>斬。<inf>強者，姦夫決斬。</inf>○<inf>凡姦前項親屬</inf>妾各減<inf>妻</inf>一等。強者，絞。<inf>監候。其婦女同坐、不同坐，及未成姦、媒合、縱容等件，各詳載犯姦律。惟同宗姦生男女，不得混入宗譜，聽隨便安插。</inf>
                    </content>
                    <li id="1">
                        <content lang="ch">一、凡姦内外緦麻以上親，及緦麻以上親之妻，若妻前夫之女、同母異父姊妹者，依律擬罪，姦夫發附近地方充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡親屬和姦，律應死罪者，若強姦未成，發邊遠充軍；調姦未成，杖一百、流三千里。其和姦罪不致死者，若強姦未成，發近邊充軍；調姦未成，杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡姦同宗無服之親，及無服親之妻者，各枷號四十日，杖一百。</content>
                        <content lang="en"/>
                        <content lang="fr"/>
                    </li>
                </lu>
                <lu id="369">
                    <title lang="ch">Wuzhi wengjian 誣執翁姦</title>
                    <title lang="en"/>
                    <title lang="fr"/>
                    <content lang="ch">凡男婦誣執親翁，及弟婦誣執夫兄欺姦者，斬<inf>監候</inf>。○<inf>強姦子婦未成，而婦自盡，照親屬強姦未成例科斷。</inf>○<inf>義子誣執義父欺姦，依雇工人誣家長。</inf>○<inf>嫂誣執夫弟，及緦麻以上親誣執者，俱依誣告。</inf>
                    </content>
                    
                </lu>
                <lu id="370">
                    <title lang="ch">Nu ji gugongren jian jiazhangqi 奴及雇工人姦家長妻</title>
                    <title lang="en"/>
                    <title lang="fr"/>
                    <content lang="ch">凡奴及雇工人姦家長妻女者，各斬<inf>決</inf>。○若姦家長之期親，若期親之妻者，絞<inf>監候</inf>。婦女減一等。若姦家長之緦麻以上親，及緦麻以上親之妻者，各杖一百、流二千里。強者，斬<inf>監候</inf>。○妾，各減一等。強者，亦斬。<inf>監候。軍伴、弓兵、門皂、在官役使之人，俱作雇工人。</inf>
                    </content>
                    <li id="1">
                        <content lang="ch">一、凡奴姦家長之妾者，各絞監候。若家長姦家下人有夫之婦者，笞四十；係官，交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、家長之有服親屬強姦奴僕、雇工人妻女未成，致令羞忿自盡者，杖一百，發近邊充軍。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡奴及雇工人強姦家長之母與妻女，審有損傷膚體、毀裂衣服，及鄰證見聞確據者，無論已未成姦，將奴及雇工人擬斬立決。若調姦未成，發黑龍江，給披甲人為奴。</content>
                        <content lang="en"/>
                        <content lang="fr"/>
                    </li>
                </lu>
                <lu id="371">
                    <title lang="ch">Jian bumin qinü 姦部民妻女</title>
                    <title lang="en"/>
                    <title lang="fr"/>
                    <content lang="ch">凡軍民<inf>本管</inf>官吏姦所部妻女者，加凡姦罪二等，各罷職役不敘。婦女以凡姦論。○若姦囚婦者，杖一百、徒三年，囚婦止坐原犯罪名。<inf>若保管在外，仍以姦所部坐之，強者俱絞。</inf>
                    </content>
                    
                </lu>
                <lu id="372">
                    <title lang="ch">Jusang ji sengdao fanjian 居喪及僧道犯姦</title>
                    <title lang="en"/>
                    <title lang="fr"/>
                    <content lang="ch">凡居父母及夫喪，若僧尼、道士、女冠犯姦者，各加凡姦罪二等。相姦之人，以凡姦論。<inf>強者，姦夫絞監候，婦女不坐。</inf>
                    </content>
                    <li id="1">
                        <content lang="ch">一、僧道官、僧人、道士有犯挾妓飲酒者，俱杖一百，發原籍為民。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、僧道、尼僧、女冠有犯和姦者，於本寺觀、庵院門首枷號兩個月，杖一百。其僧道姦有夫之婦及刁姦者，照律加二等，分別杖徒治罪，仍於本寺觀、庵院門首，各加枷號兩個月。</content>
                        <content lang="en"/>
                        <content lang="fr"/>
                    </li>
                </lu><lu id="373">
                    <title lang="ch">Liangjian xiangjian 良賤相姦</title>
                    <title lang="en"/>
                    <title lang="fr"/>
                    <content lang="ch">凡奴姦良人婦女者，加凡姦罪一等。<inf>和、刁、有夫、無夫俱同。強者，斬。</inf>良人姦他人婢者，<inf>男婦各</inf>減凡姦一等。<inf>如強者，仍照凡論，擬絞監候。其強姦未成者，俱杖一百、流三千里。</inf>奴婢相姦者，以凡姦論。
                    </content>
                    
                </lu>
                <lu id="374">
                    <title lang="ch">Guanli suji 官吏宿妓</title>
                    <title lang="en"/>
                    <title lang="fr"/>
                    <content lang="ch">凡<inf>文武</inf>官吏宿娼者，杖六十。<inf>挾妓飲酒，亦坐此律。</inf>媒合人減一等。○若官員子孫<inf>應襲廕</inf>宿娼者，罪亦如之。
                    </content>
                    <li id="1">
                        <content lang="ch">一、監生、生員撒潑嗜酒，挾制師長，不守監規學規，及挾妓賭博，出入官府，起滅詞訟，説事過錢，包攬物料等項者，問發為民，各治以應得之罪。得贓者，計贓從重論。</content>
                        <content lang="en"/>
                        <content lang="fr"/>
                    </li>
                </lu>
                <lu id="375">
                    <title lang="ch">Mailiang weichang 買良為娼</title>
                    <title lang="en"/>
                    <title lang="fr"/>
                    <content lang="ch">凡娼優、樂人買良人子女為娼優，及娶為妻妾，或乞養為子女者，杖一百。知情嫁賣者同罪，媒合人減一等。財禮入官，子女歸宗。
                    </content>
                    <li id="1">
                        <content lang="ch">一、凡藉充人牙，將領賣婦人逼勒賣姦圖利者，枷號三個月，杖一百，發雲貴、兩廣煙瘴少輕地方。如雖無局姦圖騙情事，但非係當官交領，私具領状，將婦人久養在家，逾限不賣，希圖重利者，杖一百。地方官不實力查拿，照例議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡無籍之徒，及生監、衙役、兵丁，窩頓流娼、土妓，引誘局騙，及得受窩頓娼妓之家財物，挺身架護者，照窩賭例治罪。如係偶然存留，為日無幾，枷號三個月，杖一百。其窩頓月日經久者，杖一百、徒三年；再犯，杖一百、流三千里。得受娼妓財物者，仍准枉法計贓從重論。鄰保知情容隱者，杖八十；受財者，亦准枉法論，計贓從重科斷。其失察之該地方官，交部照例議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、京城内外拿獲窩娼，並開設輭棚月日經久之犯，除本犯照例治罪外，其租給房屋之房主，初犯，杖八十、徒二年；再犯，杖一百、徒三年。知情容留之鄰保，杖八十，房屋入官。若甫經窩娼，及開設輭棚，其[註]被拿獲知情租給之房主，杖八十；知情容留之鄰保，笞四十。若房主鄰佑實不知情，不坐，房屋免其入官。如業主所置房屋，交家人經手，有賃給窩娼，開設輭棚，伊主實不知情者，罪坐經手之人。倘係官房，即將知情租給經手官房之人，亦照前例治罪。
                            家紅按:原書“其”作“及”。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡縱容抑勒妻妾及親女、義女、子孫之婦妾等項與人通姦者，除照縱容抑勒犯姦本律治罪外，仍將縱容抑勒之人在本家門首枷號一個月發落，姦夫及婦女俱照律問擬，毋庸枷號。若有私買良家之女為娼，及設計誘買良家之子為優者，俱枷號三個月，杖一百、徒三年。知情賣者，與同罪。媒合人及串通説合之中保，減一等。姦宿者，照抑勒妻女與人通姦，姦夫杖八十律，擬杖八十，子女不坐，並發歸宗。若婦女、男子自行起意為娼為優賣姦者，照軍民相姦例，枷號一個月，杖一百。宿娼狎優之人，亦照此例，同擬枷杖。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="44">
                <title lang="ch">Xinglü ershi zafan 刑律二十雜犯</title> 
                <title lang="en"></title>
                <title lang="fr"></title>
                <lu id="376">
                    <title lang="ch">Chaihui shenmingting 拆毀申明亭</title>
                    <title lang="en"/>
                    <title lang="fr"/>
                    <content lang="ch">凡拆毀申明亭房屋，及毀<inf>亭中</inf>板榜者，杖一百、流三千里。<inf>仍各令修立。</inf>
                    </content>
                    <li id="1">
                        <content lang="ch">一、凡欽奉教民敕諭，該督撫率屬員繕寫刊刻，敬謹懸掛於申明亭，並將舊有一切條約，悉行刊刻木榜曉諭。</content>
                        <content lang="en"/>
                        <content lang="fr"/>
                    </li>
                </lu>
                <lu id="377">
                    <title lang="ch">Fujiang junshi bing gei yiyao 夫匠軍士病給醫藥</title>
                    <title lang="en"/>
                    <title lang="fr"/>
                    <content lang="ch">凡軍士在鎮守之處，丁夫雜匠在工役之所而有疾病，當該<inf>鎮守、監督</inf>官司不為<inf>行移所司</inf>請給醫藥救療者，笞四十；因而致死者，杖八十。若已行移所司，而不差撥良醫，及不給對證藥鉺醫治者，罪同。
                    </content>
                    
                </lu>
                <lu id="378">
                    <title lang="ch">Dubo 賭博</title>
                    <title lang="en"/>
                    <title lang="fr"/>
                    <content lang="ch">凡賭博財物者，皆杖八十，<inf>所</inf>攤<inf>在</inf>場<inf>之</inf>財物入官。其開張賭坊之人，<inf>雖不與賭列，亦</inf>同罪。<inf>坊亦入官。</inf>止據見發為坐。職官加一等。○若賭飲食者，勿論。
                    </content>
                    <li id="1">
                        <content lang="ch">一、凡軍民人等擅入宗室府内教誘為非，及賭博、誆哄財物者，俱問發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡賭博，不分兵民，俱枷號兩個月，杖一百。偶然會聚，開場窩賭，及存留之人抽頭無多者，各枷號三個月，杖一百。官員有犯，革職枷責，不准折贖。奴僕犯者，家主係官，交與該部；係平人，責十板。該管各官不行嚴查緝拿，別經發覺者，交部議處，總甲笞五十。若旁人出首，或賭博中人出首者，自首人免罪，仍將在場財物一半給首人充賞，一半入官。凡以馬吊、混江賭財物者，俱照此例治罪。賭飲食者，坐不應重律。以上俱拿獲牌骰，見發有據者方坐，不許妄扳拖累。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、八旗直省拿獲賭博，務必窮究牌骰之所由來，如不能究出，或被他處查出，將承審官交部議處。倘將無辜之人混行入罪，照不能查出造賣牌骰例，加一等治罪，其究出造賣之地方官交部議敘。或所屬地方有造賣之家，未經發覺，能緝拿懲治，亦交部議敘。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、無賴匪徒，串黨駕船，設局攬載客商，勾誘賭博，折沒貨物，掯留行李者，初犯到案，審係僅止一二次者，照開場誘賭例，杖一百、徒三年。三次以上及再犯者，發雲貴、兩廣極邊煙瘴充軍，並將首犯先於拿獲之沿河、馬頭地方，加枷號一個月。其船戶知情分贓者，初犯仍照為從論，再犯亦與犯人同罪，船價入官。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡容留製造賭具之房主，如訊不知情，仍照不應重律治罪外，如審係貪得重租，知情包庇，但在一年以外者，將房主與造賣賭具為首之犯一例問擬，發邊遠充軍。即在一年以内，亦將房主照製造為從，及販賣為首例，杖一百、流二千里。若在半年以内，將房主照販賣為從例，杖一百、徒三年。倘地方官拿獲造賣賭具之犯，不將窩留、造賣月日研究明確，從重定擬者，將承審之員嚴行參處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、拿獲賭博人犯到案，務向各犯嚴追賭具來歴，如不將造賣之人據實供出，即將出有賭具之人，照販賣為從例，杖一百、徒三年。若已將造賣之人供出，該地方官規避失察，朦朧結案，或該犯狡詞支飾，承審官不根究實情，後經查出，交部分別議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡描畫紙牌，照印板造賣之犯，減一等治罪。造賣牌骰未成，照造賣已成者，減一等治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡壓寶誘賭，以及開鵪鶉圈、鬪雞坑、蟋蟀盆賭鬪者，將開場及同賭之人俱照賭博例治罪。其失察之該管官，亦照賭博之該管官員例議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、在京轎夫，有借名依附，潛匿別處，開場誘賭，經旬累月者，將為首開場及放賭抽頭之犯，均發邊遠充軍。同賭之人，俱枷號三個月，杖一百，遞回原籍拘束。其現用轎夫之王大臣，有轎夫在家賭博，不加約束，及任其居住遥遠，開場放賭，將坐轎之本主照例議處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡現任職官，有犯屡次聚賭，經旬累月開場者，發往烏魯木齊等處，效力贖罪。<inf>若偶然犯罪，及聚賭一二次者，仍革職，照例枷責，不准折贖。</inf></content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡旗人有邀集抓金錢會者，將起意邀約之人，照違制律杖一百。隨同入會者，照為從律減一等，杖九十。失察之該管官，交部查議。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、閩省拿獲花會案犯，訊明起意、為首者，照造賣賭具例，發邊遠充軍。其夥同開設，輾轉糾人之犯，照販賣賭具為首例，杖一百、流二千里。其在場幫收錢文等犯，均照為從例，杖一百、徒三年。仍各盡賭博本法，於開設花會處先行枷號兩個月，滿日定地發配。其被誘入會之人，俱枷號三個月，杖一百。地保、汛兵若有賄庇情事，即照為首本犯一體問擬。如贓重於本罪者，仍計贓從重論。其知情容隱者，雖無受賄情事，亦科以為從之罪，杖一百、徒三年。若甫經開設，實係失於查察者，比照造賣牌骰之保甲知而不首例，杖一百，革役。失察之文武各官，俱照失察賭具例，交部議處。如匪徒另立名色，誘賭聚衆，數在三十人以上，與花會名異而實同者，均照此例辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、京城内外拿獲賭博，除訊係偶然聚賭、窩賭存留之人，照例治罪，房屋免其入官外，如開場聚賭，經旬累月，其租給房屋、棚座之房主、鋪戶，均照容留旗民開場聚賭定例，分別治罪。鄰佑亦按例定擬。房屋、棚座概行入官。如業主所置房屋，交家人經手，有賃給聚賭，伊主實不知情者，罪坐經手之人。倘係官房，即將知情租給經手官房之人，亦照前例治罪。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡民人將自己銀錢開場誘引賭博，經旬累月，聚集無賴，放頭、抽頭者，初犯杖一百、徒三年，再犯杖一百、流三千里。存留賭博之人，初犯杖八十、徒二年，再犯杖一百、徒三年。輸錢者，據實出首，免罪，仍追所輸之錢給還。若官員，無論賭錢、賭飲食等物，有打馬吊、鬪混江者，俱革職，滿杖，枷號兩個月。上司與屬員鬪牌、擲骰者，亦均革職，滿杖，枷號三個月，俱永不敘用。如該管上司并督撫容隱屬員賭博，及地方官弁疏縱賭博者，俱交部嚴加議處。稽查兵役，亦照例治罪。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡民人造賣紙牌、骰子，為首者發邊遠充軍，為從及販賣為首者，杖一百、流二千里；販賣為從[註]者，杖一百、徒三年。如藏匿造賭器具，不行銷燬者，照販賣為從例治罪。若於未獲之先，本犯自首，准其免罪，仍詳記檔案。倘免罪之後，又復造賣，發邊遠充軍。如同居之父兄、伯叔等據實出首，本犯亦准免罪。地方保甲知造賣之人，不首報者，杖一百；受財者，計贓准枉法從重論，罪止杖一百、流三千里。
                            家紅按:原書“從”作“首”。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、姦民私造賭具，或經旬累月，開場窩賭，其左右緊鄰有能據實出首，照例給賞。如有通同徇隱，不即舉首者，杖一百。若得財，准枉法從重論，罪止杖一百、徒三年。所得之贓，照追入官。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、奉天、吉林二省，如有設局放頭，開場聚賭，經年累月，以致姦宄托跡，釀成重案，除實犯搶奪殺人，及窩藏強盜，各照本例治罪外，將設局開賭之犯，照棍徒擾害例科斷。其尋常賭博，仍照舊例辦理。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="379">
                    <title lang="ch">Yange huozhe 閹割火者</title>
                    <title lang="en"/>
                    <title lang="fr"/>
                    <content lang="ch">凡官民之家，不得乞養他人之子閹割火者<inf>惟王家用之</inf>，違者，杖一百、流三千里，其子給親。<inf>罪其僭分私割也。</inf>
                    </content>
                    <li id="1">
                        <content lang="ch">一、凡誆騙閹割之案，訊係和誘知情者，為首發近邊充軍。若係設計略誘，訊明被誘之人並不知情，致被強勒閹割者，即照誘拐子女，被誘之人不知情例，將為首之犯擬絞監候，均將犯人財産一半斷給被傷之人養贍。為從者，各減一等。如略誘閹割，因傷致死者，為首擬斬監候。其有用藥餅及一切邪術迷拐閹割者，各依迷拐本例從重論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、内務府並諸王貝勒等門上放出為民之太監，除效力年久，本管、本主保留外，不許仍留京師居住。違者，將容留之人從重治罪，將内務府總管、步軍統領、巡城御史一併交部議處。如保留為民之太監，有生事犯法者，將保留之人交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、投充太監，聽其報明有司閹割後，即令其自行投報總管内務府，驗明送内當差，不必由該管州縣造册送部。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、新進太監，由内務府驗明，年在十六歲以下，並未娶有妻室者，交地方熟、火兩處首領太監管教。其應學藝者，交各該處首領太監，各派年陳老成之人，作為本管太監，照管衣食，查其行止。如堪供策使，告知總管太監等，分撥各處當差。有不安本分者，該本管太監告知總管太監等交出。與年十六歲以上淨身投充之太監，均分給親王、郡王府内更換；年十六歲以下者，送進。該本管及首領太監，若不經心查看，率行分撥，經各該處查出該太監劣蹟，將本管及首領太監等，交内務府治罪。各該王交進太監時，詳加審察，並著落同居之太監，出具切實甘結，一併交送。倘換進太監有疏忽弊混，將王府出結之太監治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡私自淨身人犯，審明委係貧難度日，別無他故者，照例令其自投内務府驗看，派撥當差。如因傷致死者，將代倩下手之犯，照過失殺人律科斷。若係畏罪情急，起意閹割，希圖漏免者，除實犯死罪，及例應外遣，無可再加外，餘俱按其原犯科條，各加一等定擬。其受雇代倩下手閹割之人，與犯人同罪。因而致死者，減鬪殺罪一等。</content>
                        <content lang="en"/>
                        <content lang="fr"/>
                    </li>
                </lu>
                <lu id="380">
                    <title lang="ch">Zhutuo gongshi 囑託公事</title>
                    <title lang="en"/>
                    <title lang="fr"/>
                    <content lang="ch">凡官使諸色人等<inf>或為人，或為己</inf>曲法囑託公事者，笞五十，但囑即坐。<inf>不分從、不從。</inf>當該官吏聽從<inf>而曲法</inf>者，與同罪，不從者不坐。若<inf>曲法</inf>事已施行<inf>者</inf>，杖一百。<inf>其出入</inf>所枉<inf>之</inf>罪重<inf>於杖一百</inf>者，官吏以故出入人罪論。若為他人及親屬囑託<inf>以致所枉之罪重於笞五十</inf>者，減官吏罪三等。自囑託己事者，加<inf>所應坐</inf>本罪一等。○若監臨勢要<inf>曲法</inf>為人囑託者，杖一百。所枉重<inf>於杖一百</inf>者，與官吏同<inf>故出入人</inf>罪。至死者，減一等。○若<inf>曲法</inf>受贓者，併計贓<inf>通算全科</inf>，以枉法論。<inf>通上官吏人等囑託者，及當該官吏，並監臨勢要言之。若不曲法而受贓者，只以不枉法贓論。不曲法又不受贓，則俱不坐。</inf>○若官吏不避監臨勢要，將囑託公事實跡赴上司首告者，升一等。<inf>吏候受官之日，亦升一等。</inf>
                    </content>
                    <li id="1">
                        <content lang="ch">一、民人附合結黨，妄預官府之事者，杖一百。如有降調黜革之員賄囑百姓保留者，審實，將與受官民俱照枉法贓治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="381">
                    <title lang="ch">Sihe gongshi 私和公事<inf>發覺在官。</inf></title>
                    <title lang="en"/>
                    <title lang="fr"/>
                    <content lang="ch">凡私和公事，<inf>各隨所犯事情輕重</inf>減犯人罪二等，罪止笞五十。<inf>若私和人命、姦情，各依本律，不在此止笞五十例。</inf>
                    </content>
                    
                </lu>
                <lu id="382">
                    <title lang="ch">Shihuo 失火</title>
                    <title lang="en"/>
                    <title lang="fr"/>
                    <content lang="ch">凡失火燒自己房屋者，笞四十。延燒官民房屋者，笞五十。因而致傷人命者<inf>不分親屬、凡人</inf>，杖一百。<inf>但傷人者，不坐致傷罪，其</inf>罪<inf>止</inf>坐<inf>所由</inf>失火之人。若延燒宗廟及宮闕者，絞<inf>監候</inf>。○社，減一等。<inf>皆以在外延燒言。</inf>○若於山陵兆域内失火者<inf>雖不延燒</inf>，杖八十、徒二年；<inf>仍</inf>延燒<inf>山林兆域内</inf>林木者，杖一百、流二千里。若於官府公廨及倉庫内失火者，亦杖八十、徒二年。主守<inf>倉庫</inf>之人因而侵欺財物者，計贓以監守自盜論。<inf>不分首從。</inf>其在外失火而延燒者，各減三等。<inf>若主守人因而侵欺財物，不在減等之限。若常人因火而盜取，以常人盜論。如倉庫内失火者，杖八十、徒二年。比倉庫被竊盜，庫子盡其財産，均追賠償之例。</inf>○若於庫藏及倉廒内燃火者<inf>雖不失火</inf>，杖八十。○其守衛宮殿及倉庫，若掌囚者，但見<inf>内外</inf>火起，皆不得離所守，違者杖一百。<inf>若點放火花爆仗，問違制。</inf>
                    </content>
                    <li id="1">
                        <content lang="ch">一、凡出征行獵處失火者，杖一百。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、失火延燒官民房屋，及官府公廨、倉庫失火等案，各照本律笞杖、充徒定擬，應否賠修，亦照律辦理外，失火延燒官民房屋，如數至一百間者，加枷號一個月；至二百間者，加枷號兩個月。若延燒官府公廨、倉庫官物，及官民房屋至三百間以上者，加枷號三個月。均於失火處所枷示。</content>
                        <content lang="en"/>
                        <content lang="fr"/>
                    </li>
                </lu>
                <lu id="383">
                    <title lang="ch">Fanghuo gushao ren fangwu 放火故燒人房屋</title>
                    <title lang="en"/>
                    <title lang="fr"/>
                    <content lang="ch">凡放火故燒自己房屋者，杖一百。若延燒官民房屋及積聚之物者，杖一百、徒三年；而盜取財物者，斬<inf>監候</inf>；殺傷人者，以故殺傷論。○若放火故燒官民房屋，及公廨、倉庫係官積聚之物者，<inf>不分首從</inf>皆斬。<inf>監候。須於放火處捕獲，有顯跡，證驗明白者，乃坐。</inf>其故燒人空閒 房屋，及田場積聚之物者，各減一等。○併計所燒之物，減價，盡犯人財産折剉賠償，還官給主。<inf>除燒殘見在外，其已燒物令犯人家産折為銀數，係一主者，全償；係衆主者，計所故燒幾處，將家産剉為幾分而賠償之。即官民，亦品搭均償。若家戶罄盡者，免追；赤貧者，止科其罪。○若奴婢、雇工人犯者，以凡人論之。</inf>
                        家紅按:原書“閒”作“間”。</content>
                    <li id="1">
                        <content lang="ch">一、凡各邊倉場，若有故燒係官錢糧草束者，拿問明白，將正犯梟首示衆。燒毀之物，先盡犯人家産折剉賠償，不敷之數，著落經收看守之人，照數均賠。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、兇惡棍徒，糾衆商謀，計圖得財，放火故燒官民房屋，及公廨、倉庫，或官積聚之物，並街市、鎮店人居稠密之地，已經燒毀搶奪財物者，均照強盜律，不分首從，擬斬立決。殺傷人者，梟示。因焚壓致死者，將為首之人梟示。仍照強盜例，將法所難宥、情有可原者，於疏内聲明。若本非同夥，借名救火，乘機搶掠財物者，照搶奪律加一等，分別首從治罪。其惡徒謀財放火，有已經燒毀房屋，尚未搶掠財物，又未傷人者，為首擬斬監候；為從商謀下手燃火者，枷號兩個月，發近邊充軍；誘脅同行者，杖一百、徒三年。如謀財放火，隨即救息，尚未燒毀，為首擬絞監候，為從謀商下手燃火者，杖一百、流三千里。誘脅同行者，枷號兩個月，責四十板。若並非圖財，而懷挾私讎，放火燒毀房屋，因而殺人及焚壓人死者，為首擬斬立決；為從商謀下手燃火者，擬絞監候。其未傷人及傷而不死者，為首擬斬監候，為從者發近邊充軍；誘脅同行者，並杖一百、徒三年。如挾讎放火，當被救息，尚未燒毀，為首枷號兩個月，發近邊充軍；為從者，枷號兩個月，杖一百、徒三年。若圖財挾讎，故燒空地閒房，及場園堆積柴草等物者，首犯枷號兩個月，杖一百、流三千里。如係孤村曠野内，並不毘連民居閒房，及田場積聚之物者，杖一百、徒三年。為從各減一等。當被救息，尚未燒毀者，又各減一等。地方文武官弁，遇有此等惡徒放火，不即赴援撲滅，協力擒拿，照例議處。地方保甲人等，照不應重律治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、挾讎放火，除有心燒死一家三命，或一家二命者，仍各按律例擬斬決、凌遲外，其止欲燒毀房屋、柴草洩忿，並非有心殺人者，如致死一二命，應照挾讎放火因而殺人，及焚壓人死例，首犯擬斬立決；為從商謀下手燃火者，擬絞監候。若致死一家三命以上，首犯斬決，梟示，從犯擬絞立決。</content>
                        <content lang="en"/>
                        <content lang="fr"/>
                    </li>
                </lu>
                <lu id="384">
                    <title lang="ch">Banzuo zaju 搬做雜劇</title>
                    <title lang="en"/>
                    <title lang="fr"/>
                    <content lang="ch">凡樂人搬做雜劇、戲文，不許裝扮歴代帝王、後妃，及先聖先賢、忠臣、烈士、神像，違者杖一百。官民之家容令裝扮者，與同罪。其神仙道扮及義夫、節婦、孝子、順孫勸人為善者，不在禁限。
                    </content>
                    <li id="1">
                        <content lang="ch">一、城市鄉村如有當街搭臺懸燈，唱演夜戲者，將為首之人，照違制律杖一百，枷號一個月。不行查拿之地方保甲，照不應重律，杖八十。不實力奉行之文武各官，交部議處。若鄉保人等，有借端勒索者，照索詐例治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡旗員赴戲園看戲者，照違制律杖一百，失察之該管上司交部議處。如係閑散世職，將該管都統等交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡旗人因貧餬口，登臺賣藝，有玷旗籍者，連子孫一併銷除旗檔，毋庸治罪。該管參佐領限三個月内，據實報出，免議。逾限不報，照例分別議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="385">
                    <title lang="ch">Weiling 違令</title>
                    <title lang="en"/>
                    <title lang="fr"/>
                    <content lang="ch">凡違令者，笞五十。<inf>謂令有禁制，而律無罪名者。如故違詔旨，坐違制。故違奏准事例，坐違令。</inf>
                    </content>
                    
                </lu>
                <lu id="386">
                    <title lang="ch">Buyingwei 不應為</title>
                    <title lang="en"/>
                    <title lang="fr"/>
                    <content lang="ch">凡不應得為而為之者，笞四十。事理重者，杖八十。<inf>律無罪名，所犯事有輕重，各量情而坐之。</inf>
                    </content>
                    
                </lu>
            </men>
            <men id="45">
                <title lang="ch">Xinglü ershiyi buwang zhiyi 刑律二十一捕亡之一</title> 
                <title lang="en"></title>
                <title lang="fr"></title>
                <lu id="387">
                    <title lang="ch">Yingburen zhuibu zuiren 應捕人追捕罪人</title>
                    <title lang="en"/>
                    <title lang="fr"/>
                    <content lang="ch">凡<inf>在官</inf>應捕人承<inf>官</inf>差追捕罪人，而推故不行，若知罪人所在，而不<inf>即</inf>捕者，減罪人<inf>所犯</inf>罪一等。<inf>以最重之罪人為主，減科之，仍戴罪</inf>限三十日内，能自捕得一半以上，雖不及一半，但所獲者最重<inf>功足贖罪</inf>，皆免其罪。雖一人捕得，餘人亦同。若<inf>於限内雖未及捕獲，而</inf>罪人已死及自首各盡者，亦免罪。<inf>其罪人或死或首，猶有</inf>不盡者，止以不盡之人<inf>犯罪減等</inf>為坐。其非<inf>專充</inf>應捕人，臨時差遣者<inf>或推故不行，或知而不捕</inf>，各減應捕人罪一等。<inf>仍責限獲免。其應捕人及非應捕人有</inf>受財故縱者，不給捕限，各與囚<inf>之罪重者</inf>同罪。<inf>亦須犯有定案，可與同科。所受之</inf>贓重<inf>於囚罪</inf>者，計贓<inf>全科</inf>以<inf>無祿人</inf>枉法從重論。
                    </content>
                    <li id="1">
                        <content lang="ch">一、隔屬、隔省密拿強盜及人命案内，應擬斬絞重犯，有縱令劫奪，及徇庇不解<inf>按：彼處地方官</inf>，其該管官題參解任。如在隔省，移咨會參解任，俟獲犯審明，具題開復。<inf>按：此句可刪。</inf>該管之鄉地甲鄰，嚴拿究治。若本無搶犯徇庇等弊，而捕役賄縱，捏稱被劫者，將捕役照誣告律治罪，原參之員即行開復；誤聽捕役之員，交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、步軍統領衙門番役，只許於京城内外、五城所屬地方緝拿人犯，既經拿獲，屬提督管轄者，限即日送該管營弁，轉送提督衙門；屬五城管轄者，限即日送該管官，轉送御史衙門。如稽留數日，始行送官，將番役究明私拷勒索情弊，分別定擬。如有得財縱放，照衙役犯贓例治罪。其地屬州縣者，行文州縣，僉差擒捕。或有密拿要犯，州縣不能擒捕，必須番役擒捕者，奏聞請旨後行。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、脱逃要犯，務將該犯年貌、籍貫、有無鬚痣，詳細開明，行文通緝。各州縣於文到之日，差捕認緝，一面填寫印票，分給各鄉總甲，遍行察訪。如果遍緝無蹤，年底取具甘結，轉詳咨部，仍令接緝務獲，知照銷案。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、緝捕強盜、人命或關係緊要案内人犯，如有逃逸，一面行文八旗，並提督、五城，協力緝捕，一面牌行直隸附近京城之涿州、良鄉、通州、昌平、河間等處州縣，部文到日，即行捕緝，再行補報督撫。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡王公等之辛者庫家人等，有犯命盜重案脱逃者，該衙門查拿之時，即行文知會伊主，協同捕緝。一年限滿不獲，將辦理包衣事務官交部議處。其該管王、貝勒、貝子、公等，各罰俸一個月。未獲逃犯，仍照案協同緝拿。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、五城、司坊等官，若於途次遇有兇徒不法等事，不論何城，並准當時拘執，録取口供，詳解該城御史審訊，一面報明本城御史存案。其有曖昧隱避等事，亦許密詳該城御史查拿，仍密詳本城，存案造册，送院註銷。倘該役借端訛詐，駕詞妄禀，及司坊官擅作威福，拘拿自審，或縱役滋擾，該御史題參，分別議處治罪。<inf>按：此防其妄拿也。</inf>若押坊捕役，因非本管地方，明知故縱，及有受賄情弊，嚴加治罪。<inf>按：此防其故縱也。</inf>大、宛二縣，亦不論五城及該縣所屬，遇有兇犯不法等事，亦一體緝拿。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、步軍統領衙門正身番役，俱照各部院經承貼寫送查之例，將番役年貌、籍貫，按季造册，並出具“並無白役”圓扁子印結，移送河南道御史考核。倘番役私用白役，別經發覺，將番役及所用白役，照吏典人等額外濫充律治罪。該統領及不行詳查之該御史，一併交部議處。至番役緝拿竊盜、鬪毆之類，每名預給印票一張，開明款項，發交收執，並將預給印票款項，移明河南道查核。如係提拿審案人犯，務必給與印票，將應拿人犯姓名逐一開明，有應密者，給與密票，亦於票内開明人犯姓名。如無票私拿，即將該番役解送刑部究訊治罪，失察該管官交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、州縣廣緝重犯，不得濫給緝票。先將該犯年貌、案由，並差役年貌、籍貫，及所差名數，一面詳明督撫，知照各該省，一面改用通關，給與差役，攜帶在身，密行偵緝。如有蹤跡，即將通關呈報該地方官，添差拿解。如緝無蹤跡，仍投換回文，以為憑驗。倘有濫給印票，及差人雇倩白役代緝，以及藉端勒索，仍將濫給印票及僉差不愼之承緝官，照例嚴加議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、官役奉公緝捕罪人，除受財故縱，照律與囚同罪外，其未經得賄，潛通信息，致罪人逃避者，如所縱之囚罪在軍流以下者，亦與囚同科，不准減等。若係斬、絞、外遣等罪，將該犯減發極邊煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、山東省地方，如有兵役通盜之案，除實犯死罪無可再加，仍照舊辦理外，其罪未至死，各於應得本罪上加一等定擬。若不分贓，不漏信，但知盜窩所在，縱不即捕者，訊出故縱情節，即照尋常強竊盜窩主之例，加一等，分別治罪。俟該省盜風稍息，再奏明復歸舊例。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、各省團練，除姦細、土匪，並盜賊，及遇有要犯，經官劄令協緝者，准其拿解外，其餘逃軍、逃流，並一切尋常案犯，仍責成地方官拿解。倘該團練私拿釀命，即照謀故鬪殺各本律定擬。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="388">
                    <title lang="ch">Zuiren jubu 罪人拒捕</title>
                    <title lang="en"/>
                    <title lang="fr"/>
                    <content lang="ch">凡犯罪<inf>事發而</inf>逃走<inf>及犯罪雖不逃走，官司差人追埔，有抗</inf>拒<inf>不服追</inf>捕者，各於本罪上加二等，罪止杖一百、流三千里。<inf>本應死者，無所加。</inf>毆<inf>所捕</inf>人致折傷以上者，絞<inf>監候</inf>。殺<inf>所捕</inf>人者，斬<inf>監候</inf>。為從者，各減一等。○若罪人持仗拒捕，其捕者格殺之，及<inf>在禁或押解已問結之</inf>囚逃走，捕者逐而殺之，若囚<inf>因追逐</inf>窘迫而自殺者，<inf>不分囚罪應死、不應死</inf>皆勿論。○若<inf>囚雖逃走</inf>已就拘執，及<inf>罪人雖逃走</inf>不拒捕而<inf>追捕之人惡其逃走，擅</inf>殺之或折傷者，<inf>此皆囚之不應死者</inf>各以殺傷論。<inf>若</inf>罪人本犯應死<inf>之罪</inf>而擅殺者，杖一百。<inf>以捕亡一時忿激言，若有私謀，另議。</inf>
                    </content>
                    <li id="1">
                        <content lang="ch">一、凡罪犯業經拿獲，捕役借稱設法制縛，誤傷其命者，仍照已就拘執而殺之律，以鬪殺論。倘捕役受人賄囑，將罪人致死者，照謀殺人首從律治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、強盜拒捕殺傷官兵之案，除同夥傷人之時，該犯不在一處者，仍照例擬罪外，其同在一處，或三五成群，雖非下手之人，既在旁目睹，即係同惡共濟，法所難寛，即行斬決。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡一切犯罪事發，官司差人持票拘捕，及拘獲後僉派看守押解之犯，如有逞兇拒捕，殺死差役者，為首無論謀故毆殺，俱擬斬立決；為從謀殺加功，及毆殺下手傷重致死者，俱擬絞立決。其但係毆殺幫同下手者，不論手足、他物、金刃，擬絞監候。在場助勢，未經幫毆成傷者，改發極邊足四千里充軍。若案内因事牽連，奉票傳喚之人，被迫情急，拒斃差役，以及別項罪人拒捕，並聚衆中途打奪，均仍照拒捕、追攝、打奪各本律本例科斷。如差役非奉官票，或雖經奉票，而有藉差嚇詐陵虐罪犯情事，致被毆死者，各照平人謀故鬪殺本律定擬，均不得以拒捕殺人論。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、拿獲圍場内偸打牲口、砍伐木植人等，若緝拿時曾經拒捕，不肯就擒者，照拒捕律，加本罪二等問擬。犯至發遣者，先加枷號三個月，再行照例發遣。毆所捕人至折傷以上者，擬絞監候；殺人者，擬斬監候。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡兇徒挾讎放火，及實在兇惡棍徒，無故生事，行兇擾害，並強姦未成各罪人，被害之人及本婦有服親屬登時忿激致死者，均杖一百、徒三年，餘人杖八十。如殺非登時，仍照擅殺罪人律，擬絞監候，餘人杖一百。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡卑幼因姦、因盜圖脱，拒殺緦麻尊長尊屬者，按律問擬斬候，仍請旨即行正法。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、強姦未成罪人，被本婦之子登時殺死者，勿論。若殺非登時，杖一百、徒三年。圖姦未成罪人，被本婦之子登時殺死者，杖一百、徒三年；非登時殺死者，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、本夫及本夫、本婦有服親屬捉姦，毆傷姦夫，或本婦及本夫、本婦有服親屬毆傷圖姦、強姦未成罪人，或男子拒姦毆傷姦匪，或事主毆傷賊犯，或被害人毆傷挾讎放火兇徒，及實在兇惡棍徒，至折傷以上者，無論登時、事後，概予勿論。<inf>期服以下尊長、卑幼因捉姦、拒姦，或因尊長、卑幼強姦、圖姦，毆傷尊長、卑幼者，悉照此例勿論。此外不得濫引，仍按毆傷尊長、卑幼各本律例問擬。其曠野、白日盜田野穀麥者，以別項罪人論。</inf>其餘擅傷別項罪人，除毆非折傷勿論外，如毆至折傷以上，按其擅殺之罪，應以鬪殺擬絞者，仍以鬪傷定擬。若擅殺之，罪止應擬滿徒者，亦減二等科斷。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、竊盜拒捕刃傷事主，姦夫拒捕刃傷應捉姦之人，及折傷以上，依例分別問擬斬絞外，若傷非事主，並非例得捉姦之人，以及別項罪人拒捕，如毆所捕人至殘廢篤疾，罪在滿徒以上者，方依律擬以絞候。其但係刃傷、火器傷及刃傷以下，仍各加本罪二等問擬。若本罪已至擬流，有拒捕者，即按五軍、外遣，以次遞加二等，罪止發往新疆，酌撥種地當差。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、罪人在逃，除逃在未經到官以前者，仍照律不加逃罪外，如事發已經到官，脱逃之犯被獲時，均照本律加逃罪二等。其犯該軍流者，亦遞加二等問擬。至此等事發，在逃之犯被獲時，有拒捕者，如本罪已至滿流，而拒毆在折傷以上，或係刃傷及火器傷者，均擬絞監候；折傷以下者，改發近邊充軍。犯該充軍者，各以次遞加二等調發。若犯該極邊煙瘴者，改發新疆，給官兵為奴。其事發到官後在逃，原犯未至滿流者，仍依拒捕律加罪二等。如拒毆在折傷以上，即照別項罪人拒捕例，分別擬罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、竊盜被追拒捕，刃傷事主者，竊盜拒捕殺人案内，為從幫毆刃傷者，竊盜臨時拒捕殺人案内，為從幫毆刃傷者，竊盜臨時拒捕傷人未死，為首刃傷者，姦夫拒捕刃傷應捉姦之人者，罪人事發在逃，被獲時拒捕，本罪已至滿流，而拒毆在折傷以上者<inf>按：此處亦沿舊例之説</inf>，搶奪殺人案内，為從幫毆刃傷者，搶奪傷人未死，刃傷為首者，以上各項，除審係有心逞兇拒捕刃傷，仍各照本例分別問擬斬絞監候外，如實係被事主及應捕之人扭獲，情急圖脱，用刀自割髪辮、襟帶，以致誤傷事主、捕人者，各於死罪上減一等。應絞候者，減為實發雲貴、兩廣極邊煙瘴充軍。應斬候者，減發新疆，給官兵為奴。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、豫省南陽、汝寧、陳州、光州四府州所屬州縣，及安徽省屬捻匪行兇擾害被害之家，當場致傷及殺死捻匪者，無論是否登時，概予勿論。差役、地保殺死捻匪者，悉杖一百；傷者暨格殺，均勿論。如有挾嫌殺害，藉端洩忿情事，仍照謀故鬪毆各本律治罪。若差保庇護捻匪，不行拘拿，照故縱律，與本犯同罪；受財者，以賄縱論。其捻匪拒捕殺死應捕之人者，依罪人拒捕殺人律，擬斬監候；傷者，但係刃傷及折傷以上，不論是否殘廢篤疾，各依毆所捕人至折傷以上律，擬絞監候。俟數年後捻匪斂戢，仍各照舊辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、直隸一省，搶竊案犯拒殺差役之案，除奉票指拿有名者，仍照定例，分別斬絞立決、監候外，其捕役奉票指案承緝搶竊各犯者，票内雖未指明姓名，而該犯確係本案正賊，及捕役奉票跴緝盜賊，票内并未指明何案及各犯姓名者，或遇賊犯正在搶竊，或經事主喊指捕拿，贓證確鑿，雖未到官，實屬事發，並賊犯先經捕役奉票拿獲送官，責釋有案，並無嚇詐凌虐，而該犯挾嫌報復，或糾夥兇毆者，亦屬藐法有據。以上三項，凡有殺傷者，各照罪人拒捕本律定擬。若捕毆致死者，亦依本律分別擅殺、格殺科斷。如傷未至死者，捕役毆殺傷賊匪，非折傷，勿論；折傷以上，減二等。賊匪拒傷捕役者，於本罪上加二等治罪。其非奉官票，及奉票而有嚇詐凌虐情事者，各照平人謀故鬪毆殺傷本律科斷。俟該省盜風稍息，仍復舊例遵行。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡擅殺姦盜及別項罪人案内餘人，無論謀殺加功，及刃傷、折傷以上，並兇器傷人，悉照共毆餘人律，杖一百。正犯罪止擬徒者，餘人杖八十。如有挾嫌、妬姦、謀故別情，乘機殺傷，圖洩私忿者，仍照謀故殺及刃傷、折傷、兇器傷人各本律本例問擬。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、姦匪、搶竊並罪人事發在逃，犯該滿流等犯，如拒捕時有施放鳥鎗、竹銃，拒傷捕人，按刃傷及折傷本例應擬死罪者，悉照刃傷及折傷以上例，分別問擬斬絞監候。若犯非姦匪、搶竊，並本罪未至滿流，或執持係別項兇器者，仍各照本例辦理。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、山東省捻匪、幅匪強劫搶奪，訛索擾害，被害之人當場將其殺死者，無論是否登時，概予勿論。兵丁、差役、地保及鄰佑應捕人等殺死捻匪、幅匪者，各照擅殺應死罪人律，杖一百；格殺及傷者，均勿論。如有挾嫌殺害，藉端洩忿情事，仍依謀故鬪殺各本律治罪。若兵役、地保徇庇不拿，與本犯同罪；受財者，以賄縱論。其捻匪、幅匪殺傷事主，除強劫搶奪，例有專條外，如訛索不遂，殺傷被害之人，即照搶奪殺傷事主例，分別定擬。殺傷兵役人等，仍依罪人拒捕本律科斷。倘數年後此風稍息，奏明仍照舊辦理。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="389">
                    <title lang="ch">Yuqiu tuojian ji fanyu zaitao 獄囚脱監及反獄在逃</title>
                    <title lang="en"/>
                    <title lang="fr"/>
                    <content lang="ch">凡犯罪被囚禁而脱監，及解脱自帶鎖杻，越獄在逃者，<inf>如犯笞、杖、徒、流</inf>各於本罪上加二等。<inf>如</inf>因<inf>自行脱越</inf>而竊放<inf>同禁</inf>他囚罪重者，與<inf>他</inf>囚<inf>罪重者</inf>同罪，並罪止杖一百、流三千里。本犯應死者，依常律。○若罪囚反獄在逃者<inf>無論犯人原罪重輕，但謀助力者</inf>，皆斬<inf>監候</inf>。同牢囚人不知<inf>反</inf>情者，不坐。
                    </content>
                    <li id="1">
                        <content lang="ch">一、各處監獄，俱分建内外兩處，強盜并斬絞重犯俱禁内監，軍流以下俱禁外監。再另置一室，以禁女犯。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、獲犯到案，并解審發回之時，州縣官當堂細加搜檢，無有夾帶金刃等物，方許進監。並嚴禁禁卒，不許將甎石、樹木、銅鐵器皿之類，混行取入。如有買酒入監者，將禁卒嚴行責治。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、拿獲越獄人犯，務究通線與剃頭，並代為銷燬刺字情弊。通線之人，與囚同罪；至死者，擬絞監候。其代為剃頭，並銷燬刺字之人，俱枷號兩個月，責四十板。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡殺人盜犯，及未殺人之首盜，與傷人之夥盜，原擬斬梟及斬決，若越獄脱逃被獲者，並於本地方斬決，梟示。其未殺傷人之夥盜，原係擬斬免死發遣之犯，如越獄脱逃被獲者，於本地方擬斬立決。若因越獄傷害兵役者，亦擬斬，梟示。其外省越獄及在途脱逃盜犯，被別省拿獲，即令拿獲之地方官審報該撫具題，刑部查明原卷奏聞，行令拿獲之地方立決。其從部刺字發遣，在途用酒灌醉、用藥迷倒解差，乘間遠颺者，該地方官報部，亦行令拿獲之地方，擬斬立決。若因脱逃殺傷兵役者，斬決，梟示。其疏縱之該管官，照例議處。刑書、禁卒有無賄縱，與不嚴加肘鎖，少差兵役，及差非正身，以致中途脱逃者，地方官及兵役照例議處治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、在監斬絞人犯，如有強横不法及賭博等事，杖一百，仍嚴加鎖銬，俟秋審分別定擬。知情故縱之禁卒，照開局窩賭例，杖一百、徒三年。提牢官失於覺察，獄官故為徇隱，交部分別議處。軍流等犯有犯，亦照此問擬。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、斬絞重犯，如有越獄脱逃，將管獄官及有獄官即時題參，按例分別議處，不得同軍流等犯越獄，按照疏防，定限扣參。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、斬絞人犯，如有在監年久，自號牢頭，串通禁卒、捕役，挾制同囚，嚇詐財物，教供誣陷，少不遂意，恣意凌虐，兇惡顯著者，審實，即照死罪人犯在監行兇致死人命例，依原犯罪名，擬以立決。其尋常過犯，酌量嚴懲示儆。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、罪囚由監内結夥反獄，如有持械殺傷官弁役卒，及並未傷人，首從各犯不論原犯罪名輕重，悉照劫囚，分別殺傷，一例科罪。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、犯罪囚禁在獄，私糾夥黨三人以上，穿穴踰墻，乘禁卒人等一時疏懈，潛行越獄脱逃者，除原犯斬絞立決，應即正法外，其原犯斬絞監候人犯，無論首夥，俱改為立決。原犯軍流，律應加二等調發者，俱改為擬絞監候，秋審時，為首入於情實，為從入於緩決。原犯徒罪，律應加二等問擬者，為首改為擬絞監候，秋審時，入於緩決，為從發往伊犁，給兵丁為奴。原犯杖笞，律應加二等問擬者，為首發往伊犁為奴，為從實發煙瘴充軍。若僅止一二人犯，乘間穿穴踰墻，因而脱逃，並無預謀糾夥情事者，原犯斬絞立決，即行正法。其原犯斬絞監候，應入情實人犯，毋論首夥，俱改為立決；應入緩決者，入於秋審情實。原犯軍流，律應加等改發者，為首改為擬絞監候，入於緩決，為從發往伊犁，給兵丁為奴。原犯徒罪，律應加等問擬者，為首發往伊犁，給兵丁為奴，為從實發煙瘴充軍。原犯杖笞，律應加等問擬者，為首改為實發煙瘴充軍，為從問擬滿流。其盜犯潛行越獄脱逃，仍各按本例定擬。如有劫獄、反獄者，即照劫囚反獄定例辦理。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、羈禁罪應凌遲、斬絞立決、監候重犯越獄脱逃，將管獄官革職拿問。除五日内拿獲，革去頂戴，改為革職留任，四年無過，題請開復；四個月限内拿獲，即行革職，免其拿問外，如不能拿獲，留於地方協緝。五年限滿不獲，審係禁役賄縱、故縱脱逃者，發往軍臺效力贖罪。若審明禁役並無賄縱、故縱情事，果係依法看守，偶致疏縱脱逃者，擬以杖一百、徒三年。<inf>按：此自應不論名數多寡。</inf>有獄官暫行革職留任，俟四個月限滿不獲，仍留任一年督緝。如再不獲，按其未獲名數議降、議革，留於該地方，協同接任官緝捕。五年限内拿獲，題請開復。限滿不獲，查係禁役賄縱、故縱者，無論名數多寡，概行革職，發往軍臺效力贖罪。若並無賄縱情弊，係降調之員，仍照未獲名數，分別降革完結；係革職之員，擬以杖一百、徒三年。<inf>按：此以名數分別降革者。</inf>至一案内只係一名脱逃者，有獄官革職留任。四個月限滿不獲，仍留任一年督緝。如再不獲，即行革任，留於該地方協緝。五年限内拿獲，題請開復。限滿不獲，審係依法看守，偶致疏縱者，仍以革職完結；係禁役賄縱、故縱者，擬以杖一百、徒三年。倘犯被他人捕獲者，仍照例科罪。至軍流等犯越獄脱逃，及斬絞人犯越獄拿獲案内，另有軍流人犯未獲，其有獄、管獄各官，仍照舊例，交部分別議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、羈禁罪應凌遲、斬絞立決、監候重犯、越獄脱逃，將有獄、管獄各官革職，留於地方，照例限五年協緝。如於限内拿獲他處案犯，並非本案正犯，仍按限協緝。限滿無獲，照例分別治罪。</content>
                        <content lang="en"/>
                        <content lang="fr"/>
                    </li>
                    
                </lu>
                
            </men>
            <men id="46">
                <title lang="ch">Xinglü ershier buwang zhi'er 刑律二十二捕亡之二</title> 
                <title lang="en"></title>
                <title lang="fr"></title>
                <lu id="390">
                    <title lang="ch">Tuliuren tao 徒流人逃</title>
                    <title lang="en"/>
                    <title lang="fr"/>
                    <content lang="ch">凡徒流、遷徙、充軍囚人<inf>已到配所，於所</inf>役限内而逃者，一日笞五十，每三日加一等，罪止杖一百，仍發配所。其徒囚照依原犯<inf>該</inf>徒年<inf>分</inf> ，從新拘役，役過月日，並不准理。○若<inf>官司</inf>起發已經斷決徒流、遷徙、充軍囚徒，未到配所，中途在逃者，<inf>其計日論</inf>罪亦如<inf>配所限内而逃者論</inf>之。○<inf>配所</inf>主守及<inf>途中</inf>押解人不覺失囚者，一名杖六十，每一名加一等，罪止杖一百，皆聽一百日内追捕。<inf>配所</inf>提調官及<inf>途中</inf>長押官，減主守及押解人罪三等。限内能自捕得，或他人捕得，若囚已死及自首，皆免罪。故縱者<inf>不分官役</inf>，各與囚<inf>之徒流、遷徙、充軍</inf>同罪。受財者，計<inf>所受</inf>贓以枉法從重論。<inf>贓罪重，以枉法科之；縱罪重，仍以故縱科之。</inf>
                    </content>
                    <li id="1">
                        <content lang="ch">一、軍流人犯脱逃，被獲遇赦，核其情節，准其援赦者，不分初犯、再犯、三犯，俱免枷號，仍發原配。如原犯情節較重，不准援赦者，按照逃走次數，照例枷號調發。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡在京問擬徒罪人犯，除順天府所屬民人及各省民人，無應追銀兩，毋庸遞回原籍著追者，仍令順天府發配外，其餘各省民人有應追之項，俱遞回各該督撫著追，完日照伊原籍應發地方，發配充徒。俟年限滿日，交原籍地方官管束。若係強竊盜及光棍案内之犯，不許出境。倘有私自出境，依不應重律，杖八十，加枷號一個月。其管束不嚴之原籍地方官，交部議處，仍令五城、大宛二縣並巡捕營嚴行查拿。倘有前項人犯，容留京城潛住，發覺者，將地方官交部議處。總甲人役，並知情容留之房主，各依不應重律杖八十。如有旗人容留居住，將知情容留之房主，若係另戶，並族長；若係家人，並伊主及領催，各鞭八十。該佐領、驍騎校，交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、軍流罪犯在配所脱逃，一面移咨原籍地方勒限緝拿，一面令該管官懸立賞格，勒限一百日嚴緝，將該犯拿獲到案，各照定例，分別治罪外，其看守之保甲革役，免罪。如逾限不獲一名者，杖八十，每一名加一等，罪止杖一百。受財故縱者，計贓以枉法論。失察之該管官並兼轄官，交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、在川流民犯罪，遞回原籍，復逃至川者，如無為匪，照逃人例杖一百，遞回原籍。如有為匪，所犯在杖一百以下者，並杖六十、徒一年。如所犯在徒一年以上者，各照所犯之罪，加一等問擬。其遞回原籍之時，行文原籍地方官嚴行管束。如有復逃入川，及川省該地方官將逃回人犯失察容隱，俱按逃回名數，交部議處。其原籍地保人等，若於該犯出境之時隨即呈報，在一百日限内，或經該管官拿獲，或經別處拿獲，俱准免罪。逾限不獲，將地保照因人連累致罪例，減罪人罪二等發落。倘有知情隱匿者，與犯人同罪，罪止杖一百。受財故縱者，以枉法計贓治罪。其川省之地保人等，如有知情受賄等弊，亦照原籍地保，分別治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、在京問擬枷責、杖笞遞回原籍人犯，取具地方官收管，令該地方官造册，每月朔望點卯。如有私行脱逃來京者，該管官即申報上司，及原犯事地方查拿，仍將疏縱之地方官照例議處。如隱匿不報，將地方官查明，咨部議處。其逃犯被獲，審有為匪不法者，從重歸結。若但經復逃來京，不論次數，各按其原犯之罪，如由枷責遞回者，即照違制律杖一百；由笞杖遞回者，照不應重律杖八十。其原犯並無罪名者，照不應輕律笞四十，各加枷號一個月，滿日仍遞回原籍，折責發落，嚴加管束。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、外遣及新疆改發重犯在配脱逃，一面行文報部，一面知會各該犯原籍地方，並將該犯犯事原案全行鈔録，同年貌册一併分咨各直省督撫，及盛京、黑龍江、吉林等處將軍，各飭所屬，一體嚴緝。獲日查照原案，審明照例辦理。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、傳習邪教人犯，除擬發額魯特為奴各犯，曾奉有諭旨，如在配脱逃被獲，即行正法者，應欽遵辦理外，其餘問擬遣軍流徒人犯，若僅止脱逃，並未滋事者，於尋常遣軍流徒脱逃加等調發例上，各加一等治罪。如逃後滋事，或另犯重罪，及妄行控訴、呈遞封章者，各視尋常逃犯所應得罪名，加一等定擬。其遣軍應加枷號者，按照尋常逃犯應得枷號月數，遞加一等。如已至斬絞罪名，應緩決者，入於情實；應情實者，加為立決。犯至立決，無可復加者，仍照原例科斷。倘另犯應死罪名，仍各從其重者論。其失察容留之人，於常犯脱逃之失察容留例上，分別是否滋事，各加一等懲處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡流罪人犯，如有中途在配脱逃被獲，原犯流二千里者，改為流二千五百里；原犯流二千五百里者，改為流三千里，俱從該犯原籍地方計程發配。初次枷號一個月，二次枷號兩個月，三次枷號三個月，照例改發。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡免死減等流犯，中途在配脱逃被獲者，改發近邊充軍，及原犯尋常案内流三千里人犯，中途在配脱逃被獲者，改發附近充軍，均就其現配地方，計程發配。若表内現配應發之地，與該犯原籍相近，而又地處邊境，再無別處可以改發者，即照表内應發地方，加一等改發。各按照脱逃次數，分別枷號。其原犯附近、近邊、邊遠、極邊煙瘴各犯，仍各由原籍以次遞加，照例調發。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、徒犯脱逃，如係在配脱逃被獲，仍照律治罪外，其有中途脱逃被獲者，各於本罪上遞加一等。杖六十、徒一年者，加為杖七十、徒一年半，以次遞加。至徒三年者，加為總徒四年。總徒四年者，加為准徒五年，各杖一百。准徒五年者，改為杖一百、流二千里。至免死及尋常遣軍流犯，有尚未到配，中途脱逃者，均即照已經到配脱逃各本例，訊明有無另犯不法，分別辦理。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡行兇發與披甲人為奴之犯，伊主或給親戚、或親攜來京，或差做買賣來京，永行禁止。若伊主搬移來京，亦留下另給披甲之人為奴。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、黔省查拿遊匪，除斬絞軍流照例辦理外，其犯該杖徒者，遞回原籍，充徒發落，並開明該犯姓名、年貌、籍貫，通飭各屬備案，仍令各照定例辦理。若本犯回籍之後，復敢潛入黔境，一經拿獲，訊無為匪，照逃人例杖一百，遞回原籍。如有為匪，犯在杖一百以下者，並杖六十、徒一年；犯在徒一年以上者，各照所犯之罪加一等。其窩留之人，照知人犯罪藏匿律，減罪人一等問擬。失於查察之原籍及黔省地保人等，照川省之例，分別知情、受賄等弊，一例治罪。原籍失察脱逃，並黔省失察、容留地方文武各官，均照例分別義處。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、逃[註]回原籍之軍流人犯，本籍地方官於咨緝文到，即傳該犯親屬、鄰保人等，逐一訊問根由下落。如果未逃回，即取確實供結，詳請咨送刑部，及配所省分存案，仍令保鄰不時偵緝，一經回籍，立即首報。倘容留不行舉首，別經發覺，即將房主、鄰保照知情藏匿罪人減罪人一等律，杖一百、徒三年。其雖不容留，但明知不首者，各杖一百。容留之親屬，除祖父、子孫、夫妻、奴僕外，俱照不應重律，杖八十，不得援親屬得相容隱之條。若逃往別處，其知情容留，及知而不首之人，罪亦如之。牽混詳報之地方官，及逃往別處，不行查出之地方官，一併交部分別議處。
                            家紅按:原書“逃”作“遞”。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、免死減等發遣新疆盜犯，並由黑龍江、吉林減回内地充軍、擬流之盜犯，及未傷人之首盜聞拿投首，窩家、盜線聞拿投首，曾經傷人，及行劫二次以上之夥盜聞拿投首，夥盜能將盜首逃匿地方供出，一年限内拿獲，四項改發雲貴、兩廣極邊煙瘴充軍之犯，如在配無故脱逃，已逾五日拿獲者，無論有無行兇為匪，請旨即行正法。若於五日内拿獲，該管將軍、大臣、督撫嚴行確審。如係僅在附近處所暫行躲避，並未遠颺，或偶有事故，未向伊主及看役告知，實非逃走者，新疆遣犯在配所用重枷枷號三個月，杖一百，責令伊主嚴加管束；由黑龍江、吉林減回内地充軍擬流，並改發雲貴、兩廣充軍四項人犯，俱調發新疆，給官兵為奴，均毋庸具奏。如再脱逃，拿獲奏請即行正法。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、解審命盜重犯，及軍流徒遣，並發回原籍收管審訊等犯，務於批文内載敘事由，開明該犯年貌、疤痣、箕斗，令沿途地方查明轉遞。如有中途雇倩頂替情事，除本犯解役人等照例究擬治罪外，將僉差不愼之員分別議處。如原文内未經開載，將遺漏開造之員照例議處。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、軍流徒犯在配及中途脱逃，主守押解人等，審無知情賄縱情弊，照律給限追捕。限内能自捕得，准其依律免罪。如係他人捕獲，或囚已死及自首，均依失囚律治罪，不准寛免。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、秋審緩決人犯，遇赦免死減等，發遣黑龍江等處者，如非不服伊主管束，或因思家，或因力難受苦，乘間潛逃，並無行兇為匪、拒捕之處，被獲者，五次以内，遞回發遣處，枷號三個月；投回者，免罪。脱逃至五次以外，被獲者，枷號六個月；投回者，枷號三個月。十次以外，被獲者，枷號九個月；投回者，枷號六個月，俱鞭一百。若不服伊主管束，脱逃後復行兇為匪，及拿獲時有拒捕者，照原犯死罪，即行正法。其非秋審案内免死減等，係平常發遣人犯在配脱逃，並無行兇為匪，亦無拒捕情事，被獲者，五次以内，遞回發遣處，枷號一個月；投回者，免罪。脱逃至五次以外，被獲者，枷號三個月；投回者，枷號一個月。十次以外，被獲者，枷號六個月；投回者，枷號三個月，均鞭一百。如逃走後復行兇為匪，並拿獲時拒捕者，即照現在所犯定擬。如犯該斬絞監候罪名，應緩決者，入於情實；應情實者，改為立決。犯該軍流發遣者，改為絞監候；犯該徒者，遞回發遣處，枷號三個月；罪止笞杖者，遞回發遣處，枷號兩個月，俱鞭一百。其例應立決者，拿獲之日，令該地方官審明該犯原犯情罪、逃走年月，並分給為奴之旗分佐領及伊主姓名，照例定擬，詳報督撫具題，刑部逐一查核確實，會議題覆，將該犯即在拿獲地方正法。仍行文發遣處所，出示曉諭。至軍流人犯脱逃後，行兇殺人為匪，犯該斬絞者，仍按各本律定擬。<inf>應監候者監候，應立決者立決。</inf></content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、各省遣犯脱逃，内有年老者，以年逾七十為准。如在逃時年已六十，勒限十年；年已五十，勒限二十年，逾限未獲，即於彙咨通緝案内開除停緝。倘後經緝獲，仍照例質明辦理。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、洋盜案内被虜過船，隨同上盜，問擬發遣之犯，在配脱逃被獲者，查明發遣原案，除被虜後甘心從盜者，仍照免死盜犯例正法外，若並非甘心從盜，實係虜捉過船，逼令入夥上盜者，如脱逃後並無行兇為匪，即照平常發遣人犯脱逃被獲例，遞回原遣處，枷號一個月，鞭一百。如脱逃後行兇為匪，亦照平常發遣人犯逃後行兇為匪例，分別問擬。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、原犯實犯死罪，免死減軍人犯，在配脱逃，並無行兇為匪者，初次，枷號兩個月，無論近邊、邊遠，俱調發極邊地方充軍；二次，枷號三個月，調發極邊煙瘴充軍。犯至三次者，改發新疆，酌撥種地當差。如逃後復有行兇為匪，按其後犯情節，僅止枷杖者，仍照脱逃本律加等調發，到配後，科以後犯枷杖之罪。若後犯情節，罪應徒流以上者，即於逃罪加等調發本例上再加一等改發。倘後犯之罪重於改發罪名者，各從其重者論，仍分別次數，加擬枷號。若後犯已至斬絞監候罪名，應緩決者，入於情實；應情實者，加擬立決。至強盜自首免死減等充軍人犯，在配脱逃，例應正法者，仍照定例辦理。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、蒙古發内地驛站當差人犯，在配脱逃，原發山東、河南者，初次，調發福建、湖廣等省，加枷號一個月；二次，調發雲貴、兩廣極邊煙瘴，加枷號兩個月；三次者，仍發回原調處所，加枷號三個月，各責四十板。其原發福建、湖廣等省者，以次調發極邊煙瘴而止。如係免死減等人犯在配脱逃，並無行兇為匪者，亦一體加調。若逃後復有行兇為匪，按其後犯情節，僅止枷杖者，仍照脱逃本例加等調發，到配後，科以後犯枷杖之罪。若後犯情節罪應徒流以上者，即與逃罪加等調發本例上再加一等改發，仍照例至極邊煙瘴而止。均各分次數，枷責刺字。倘罪無可加，每一等再加枷號兩個月。如原犯免死減等之罪本應外遣，因係蒙古改發内地者，仍依免死遣犯逃回行兇為匪例，照原犯死罪，即行正法。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、回民因行竊、窩竊發遣，脱逃被獲，並無行兇為匪，及拒捕情事者，初次，遞回配所，用重枷枷號六個月；二次，枷號九個月；三次及三次以外，枷號一年。如逃走後復行兇為匪，並拿獲時有拒捕者，除犯該斬絞監候改為立決，犯該軍流發遣改為絞候，仍照原例辦理外，如犯該徒罪，遞回配所，枷號一年；犯該笞杖，遞回配所，枷號九個月，滿日俱鞭一百。遇赦俱不准援減。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、凡遣軍流徒各犯，僅止脱逃者，主守之鄉保等，及容留軍流逃犯之房主、鄰保，仍照各本例治罪外，如遣軍流犯逃後滋事，主守之鄉保等杖一百，每一名加一等，罪止杖一百、徒三年。知情容留之房主、鄰保，照知情藏匿罪人減罪人一等律，再加一等治罪；知而不首者，仍杖一百。其徒犯逃後滋事，失察之鄉保等杖八十，每一名加一等，罪止杖八十、徒二年。知情容留之房主、鄰保，照知情藏匿罪人律，減本犯罪一等治罪。容留並未滋事之逃徒，照容留滋事逃徒例再減一等。但知而不首者，各杖八十。受財者，各計贓以枉法從重論。其容留之親屬，除祖父、子孫、夫妻、奴僕外，其餘親屬人等，係容留徒罪人犯，照不應輕律，笞四十；容留遣軍流犯，俱照不應重律，杖八十。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、由京遞籍人犯脱逃來京，主守之鄉保等笞四十。逃後滋事者，鄉保等杖六十。每一名加一等，罪止杖一百。知情容留之房主、鄰保，亦照知情藏匿罪人律，減本犯一等治罪。其容留並未滋事之遞籍逃犯，照容留滋事遞籍逃犯例，再減一等；知而不首者，又遞減一等。受財者，各計贓以枉法從重論。其容留之親屬，除祖父、子孫、夫妻、奴僕外，其餘親屬人等，照不應輕律笞四十。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、充軍常犯至配後，責令照例當差，不得任其閑散。如有脱逃，係附近流充軍者，初次，枷號一個月，調發近邊；二次，枷號兩個月，調發邊遠；三次，枷號三個月，調發極邊足四千里；四次，枷號四個月，改發極邊煙瘴。其本犯近邊、邊遠、極邊足四千里者，各以次遞加調發。至煙瘴少輕人犯在配脱逃者，枷號一個月，改發極邊煙瘴。極邊煙瘴脱逃者，改發新疆，酌撥種地當差。即令拿獲之州縣一面收禁，一面關查配所原案，究明有無行兇為匪，及脱逃次數，將應行改調之處，申詳督撫咨部，核擬完結，毋庸遞回原配審斷。其尚未到配，中途脱逃者，亦照此例辦理。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、發遣雲貴、兩廣極邊煙瘴刨參人犯脱逃被獲，發往伊犁等處，給兵丁為奴。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、發遣免死盜犯，如脱逃拿獲，例應請旨正法者，於審明後即行正法，毋庸候部核覆。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="391">
                    <title lang="ch">Jiliu qiutu 稽留囚徒</title>
                    <title lang="en"/>
                    <title lang="fr"/>
                    <content lang="ch">凡應徒流、遷徙、充軍囚徒斷決後，當該<inf>原問</inf>官司限一十日内，如<inf>原定</inf>法<inf>式</inf>[註1]鎖杻，差人管押，牢固關防，發遣所擬地方交割。若限外無故稽留不送者，三日笞二十，每三日加一等<inf>以吏為首科斷</inf>，罪止杖六十。因<inf>稽留</inf>而在逃者，就將<inf>當該</inf>提調官<inf>住俸，勒限嚴捕</inf>吏抵<inf>在逃</inf>犯人本罪發遣，候捕獲犯人，到官替役，<inf>以囚</inf>至<inf>配所之</inf>日疏放。○若鄰境官司<inf>遇有</inf>囚<inf>遞</inf>到，稽留不即遞送者，罪亦如之。<inf>稽留者驗日坐罪，致逃者抵罪發遣。</inf>○若發遣之時，提調官吏不行如法鎖杻，以致囚徒中途解脱自帶鎖杻在逃者，與押解<inf>失囚人</inf>人同罪。<inf>分別官吏，罪止杖一百，責限擒捕。</inf>○並罪坐所由<inf>疏失之人</inf>。受財者，計贓以枉法從重論。[註2]<inf>統承上言。</inf>
                        家紅按1:原書"式"誤作正文大字,應為小註。
                        家紅按2:原書“從重論”作“從論”。</content>
                    <li id="1">
                        <content lang="ch">一、凡外遣人犯，務令依限解赴。如有患病應留養者，山海關以内州縣，責成直隸總督查察；山海關以外州縣，責成盛京將軍及奉天府府尹查察，必驗明患病確實，具結申請，方准照例留養。如有本係無病，及病已痊愈，率行捏結，及漫無覺察，任其遷延者，即將各該州縣及該旗員等嚴查參處。並飭各屬將每年有無患病留養人犯，及已未起解之處，按季報明，該督、該府尹造册報部查核。直省遞解人犯，一體照此辦理。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡隔省遞籍人犯，該州縣一面發遞，一面關會原籍，並知照經過地方官，無論長解、短解，務遵定例，加差轉遞。各該州縣仍於季底，將有無遞解過某省人犯若干名造册，由府彙詳督撫，分咨各省，轉行查核，照案咨覆。其本省遞解人犯，亦責成各州縣，彼此關覆查結。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、外省發遣官常各犯，及發往軍臺效力贖罪廢員，與軍流徒罪人犯，於文到之日，均限一個月即行起解，勿得任其逗遛。各該督撫將各犯起解月日，專咨報部，如有遲逾，即行指參。倘實因患病逾限，不能起解者，地方官驗看屬實，加具並無捏飾印甘各結，詳明督撫起限，亦不得過兩個月，該督撫亦即咨部查核。如有假捏及逾限不行起解者，別經發覺，將該州縣及失察之各上司分別交部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各處有司起解在逃軍犯，及充軍人犯，量地遠近，定立程限，責令管送。若長解縱容在家遷延，不即起程，違限一年以上者，解人發附近充軍。受財者，計贓以枉法從其重者論。正犯原係附近，發近邊；原係近邊，發邊遠；原係邊遠，發極邊地方，各充軍。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省遞解人犯，如遇前途水阻，及另有事故，不能前進，即由附近州縣詳報該省督撫，查看情形屬實，迅即飛咨鄰省截留，不准州縣擅自知會。仍飭令附近之州縣，將接到人犯，分別監獄大小，酌留一二十名，再令各上站挨次留禁。由該州縣開具犯人事由，申報該省上司咨部查考，一俟前路疏通，即行起解。如有州縣擅用公文私信，知會上站截留，即由該督撫據實嚴參。</content>
                        <content lang="en"/>
                        <content lang="fr"/>
                    </li>
                </lu>
            </men>
            <men id="47">
                <title lang="ch">Xinglü ershisan buwang zhisan 刑律二十三捕亡之三</title> 
                <title lang="en"></title>
                <title lang="fr"></title>
                <lu id="392">
                    <title lang="ch">Zhushou bujue shiqiu 主守不覺失囚</title>
                    <title lang="en"/>
                    <title lang="fr"/>
                    <content lang="ch">凡獄卒不覺失囚者，減囚<inf>原犯之</inf>罪二等。<inf>以囚罪之最重者為坐。</inf>若囚自内反獄在逃，又減<inf>不覺罪</inf>二等，聽給限一百日<inf>戴罪</inf>追捕。限内能自捕得，及他人捕得，若囚已死及自首，<inf>獄卒</inf>皆免罪，司獄、官典減獄卒罪三等。其提牢官曾經躬親逐一點視，罪囚鎖杻俱已如法，取具[註]獄官、獄卒牢固收禁文状者，不坐。若<inf>提牢官於該日</inf>不曾點視，以致失囚<inf>反逃</inf>者，與獄官同罪。<inf>若提牢官、獄卒、官典</inf>故縱者，不給捕限，<inf>官役</inf>各與囚同罪。<inf>至死減等。罪雖坐定，若</inf>未斷之間，能自捕得，及他人捕得，若囚已死及自首，各減<inf>囚罪</inf>一等。受財<inf>故縱</inf>者，計贓以枉法從重論。○若賊自外入<inf>獄</inf>劫囚，力不能敵者，<inf>官役各</inf>免罪。○若押解<inf>在獄</inf>罪囚，中途不覺失囚者，罪亦如之。<inf>如獄卒減二等，仍責限捕獲免罪。如有故縱及受財者，並與囚同罪；係劫者，免科。</inf>
                        家紅按:原書“具”作“責”。</content>
                    <li id="1">
                        <content lang="ch">一、凡發遣黑龍江、寧古塔等處人犯，沿途官員並不親身押解，交與兵丁解送，或不謹愼看守，以致罪人脱逃者，官交部嚴加議處，將兵丁照徒流人逃本律治罪，再加枷號一個月。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、解審斬絞重犯，除解役受賄，徇情故縱，以致脱逃，本犯旋即就獲，質審明確，分別依律定擬外，其在途開放鎖鐐，以致脱逃，本犯未獲者，將解役究審，嚴行監禁。俟拿獲正犯之日，究明賄縱屬實，將解役照所縱囚罪全科。如無賄縱情弊，仍照故縱律，與囚同罪，至死減一等[註]發落。倘監禁已至十年，正犯尚未拿獲，將解役照流犯監候待質十年限滿之例，先行發配，俟緝獲正犯，質明分別辦理。如十年限内遇有恩旨，不准查辦。其並未開放鎖鐐，但審有違例雇替，託故潛回，無故先後散行，止任一人押解，以致脱逃者，將違例雇替、潛回、散行之解役，即照故縱律，與囚同罪，至死減一等發落，不准照舊例減囚罪二等問擬。果係依法管解，偶致疏脱，審有確據者，除短解兵役依律減二等治罪外，將長解二名暫行監禁。本官另選幹役，押同原解之親屬，上緊躧緝，酌限一年。如能限内拿獲，審無賄縱別情，仍將長解依律減二等擬徒。或限内無獲，即照逃犯本罪減一等，問擬滿流。他人捕得，亦不准依律寛免。僉差不愼之地方官，視解役所得之罪，分別議處。
                            家紅按:原書“等”作“管”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、枷號人犯脱逃，看守人役亦照律擬斷。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、押解發遣新疆人犯，中途脱逃，係免死減等，例應正法之盜犯，除有心賄縱，仍照與囚同罪律定擬外，如審有違例雇替，託故潛回，或在途開放鎖鐐，止圖便於行走，以致脱逃，並無故縱情弊者，將押解兵役暫行監禁。另選幹役，押同該兵役親屬躧緝，百日限内捕得，將起意違例雇替，託故潛回，及開放鎖鐐之犯，減逃犯本罪一等擬徒；限滿無獲，杖一百、流二千里。其餘兵役，及代替之人，限内拿獲，各減逃犯本罪二等；限滿無獲，各減一等發落。如係依法管解，偶致疏脱，亦將該兵役等暫行監禁一年。限滿捕得者，各減逃犯本罪二等；限滿無獲，各減一等發落。如係尋常遣犯脱逃，將押解人等杖八十，再加枷號一個月。故縱、賄縱者，仍照律與囚同罪。其由新疆改發煙瘴及黑龍江等處人犯中途脱逃者，亦照此分別辦理。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、直隸等省，如遇緊要官犯等類，務擇現任文武員弁，派委押解。其試用效力，未經歴練者，概不得濫行派委。如有違例濫派，以致疏失者，除押解之員按照律例分別議罪外，仍將原委之文武各上司，分別有無誤失，交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡監犯越獄，如獄卒果係依法看守，一時疏忽，偶致脱逃，並無賄縱情弊，審有確據者，依律減囚罪二等治罪。仍給限一百日，限内能自捕得，准其依律免罪。如他人捕獲，或囚已死及自首，概不准免罪。其有將在監斬絞重犯松放獄具，以致脱逃，將松放之該禁卒嚴行監禁。俟拿獲逃犯之日，究明賄縱屬實，即照所縱囚犯全科。本犯應入秋審情實者，亦入情實；應絞決者，亦擬絞決。應斬決以上者，亦即擬以斬決。如係徇情松放獄具，或託故擅離，或倩人代守，防範疏懈，乘間潛逃者，亦照故縱律與囚同罪，至死減一等，不准照舊例減囚罪二等問擬。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、解役疏脱應擬斬絞重犯，審有違例雇替、託故潛回情事，應照故縱律與囚同罪者，如疏脱之犯案情未定，將解役牢固監候，俟逃犯拿獲定罪，再行照例辦理。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、解審罪應凌遲、斬絞立決、監候重犯，中途脱逃，僉差不愼之長解官，及撥兵添差護解之地方文武各官，俱照吏部定例，分別議以降留、降調、革職，並革職留任，限一年緝拿，限内全獲，題請開復。如限滿不獲，查係依法管解，偶致疏脱者，即照吏例，以降革完結，毋庸治罪。若審係解役賄縱、故縱，概行革職，擬以杖一百、徒三年。倘犯被他人捕得者，仍照例科罪。至軍流等犯解審脱逃拿獲案内，另有軍流等犯未獲，其僉差護解各官，仍照舊例，交部分別議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡解審軍流徒犯，中途脱逃，審係役卒受賄故縱，即以囚罪全科。贓多者，以枉法從其重者論。如係依法管解，偶致疏脱者，給限百日，能於限内捕得，均依律免罪。若限滿無獲，長解減囚罪二等，短解減三等。倘審有違例雇倩情弊，亦限百日，限内捕得，將起意違例雇倩之犯減囚罪二等，餘皆免罪。若限滿無獲，起意違例雇倩者減囚罪一等，餘皆減二等。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、押審軍流罪犯中途脱逃，押解兵役人等除有受賄故縱情事，仍從重定擬外，如係依法管解，偶致疏脱者，將押解兵役人等照配所看守保甲例，擬杖八十。僉差不愼及押解之員，交部議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、解審斬絞重犯中途脱逃，除原犯斬絞立決者即行正法外，其原犯斬絞監候之犯，核其情節，如秋審時應入情實者，即改為立決；應入緩決者，即改入情實。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、解審斬絞重犯，審有違例雇替等情，其例應與囚罪同，至死減等發落之解役，仍於本罪上加一等定擬。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="393">
                    <title lang="ch">Zhiqing cangni zuiren 知情藏匿罪人<inf>以非親屬及罪人未到官者言。</inf></title>
                    <title lang="en"/>
                    <title lang="fr"/>
                    <content lang="ch">凡知<inf>他</inf>人犯罪事發，官司差人追喚，而<inf>將犯罪之人</inf>藏匿在家，不行捕告，及指引<inf>所逃</inf>道路，資給<inf>所逃</inf>衣糧，送令隱匿<inf>他所</inf>者，各減罪人<inf>所犯</inf>罪一等。<inf>“各”字指藏匿、指引、資給説。如犯數罪，藏匿人止知一罪，以所知罪減等罪之。若親屬糾合外人藏匿，親屬雖免罪減等，外人仍科藏匿之罪。其事未發，非官司捕喚而藏匿，止問不應。</inf>其<inf>已逃他所，有</inf>輾轉相送而隱藏罪人，知情<inf>轉送隱藏</inf>者，皆坐<inf>減罪人一等</inf>，不知者勿論。○若知官司追捕罪人，而漏洩其事，致令罪人得以逃避者，減罪人<inf>所犯</inf>罪一等。<inf>亦不給捕限。</inf>未斷之間，能自捕得者，免<inf>漏洩之</inf>罪。若他人捕得，及罪人已死，若自首，又各減一等。<inf>“各”字指他人捕得及囚死、自首説。</inf>
                    </content>
                    <li id="1">
                        <content lang="ch">一、宛平縣屬西山門頭溝地方開採煤窯，該縣設立印簿，給發窯戶，令將傭工人等姓名、籍貫、來去緣由，十日一報該縣丞考查，並令西路同知，就近稽查。如該窯戶不將各項工人開報，照脱漏戶口律治罪。若各項工人有犯竊犯賭，或聚衆逞兇，致成人命，該窯戶知情不行報究，發覺之日，除本犯按律治罪外，該窯戶照總甲容留棍徒例，杖八十。其有開設連夏鍋夥，誆誘貧民，逼勒入窯關禁，不容脱身者，照兇惡棍徒例，分別首從科斷。窯戶知情縱容者，照知情藏匿罪人律治罪。各窯鍋夥内，若將工作患病之人忍心擡棄，及病故不即報官者，照夫匠在工役之所有病，官司不給醫藥救療，及地界内有死人不申報官司，輒移他處律，分別治罪。其毆打致斃者，仍照謀故鬪毆各本律問擬。該管縣丞失察開設連夏鍋夥，及致斃人命私埋匿報等案，分別加等議處。受財故縱者，按枉法贓及故出人罪各律，嚴參治罪。得受規禮者，計贓科斷。失察病故之人，私埋匿者，照例議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="394">
                    <title lang="ch">Daozei buxian 盜賊捕限</title>
                    <title lang="en"/>
                    <title lang="fr"/>
                    <content lang="ch">凡捕強竊盜賊，以事發<inf>於官之</inf>日為始。<inf>限一月内捕獲。</inf>當該捕役汛兵，一月不獲強盜者，笞二十；兩月，笞三十；三月，笞四十。捕盜官罰俸兩個月 ，捕役汛兵一月不獲竊盜者，笞一十；兩月，笞二十；三月，笞三十。捕盜官罰俸一個月，限内獲賊及半者，免罪。若<inf>被盜之人</inf>經隔二十日以上告官者<inf>去事發日已遠</inf>，不拘捕限<inf>緝獲</inf>。捕殺人賊，與捕強盜限同。<inf>凡官罰俸，必三月不獲，然後行罰。</inf>
                        家紅按:順治律、乾隆律作“兩月”或“兩個月”。雍正律為“三個月”。
                    </content>
                    <li id="1">
                        <content lang="ch">一、直隸各省審理案件，尋常命案限六個月，盜劫及情重命案、欽部事件，並搶奪、發掘墳墓，一切雜案，俱定限四個月。其限六個月者，州縣三個月解府州，府州一個月解司，司一個月解督撫，督撫一個月咨題。限四個月者，州縣兩個月解府州，府州二十日解司，司二十日解督撫，督撫二十日咨題。如案内正犯及要證未獲，情事未得確實者，題明展限。按察司自理事件，限一個月完結。府州縣自理事件，俱限二十日審結。上司批審事件，限一個月審報。若隔屬提人及行查者，以人、文到日起限。如有遲延情弊，該督撫察參。若該督撫將遲延各官徇情不行題參，察出，一併交部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡承審命盜及欽部事件，至限滿不結，該督撫照例咨部，即於限滿之日接算，再限二參四個月，仍令州縣兩個月解府州，府州、臬司、督撫各分限二十日。如逾限不結，該督撫將易結不結情由詳查，註明題參，照例議處。<inf>按：此言承審二參限期。</inf>至承審官内有陞任、革職、降調，及因公他往，委員接審者，如前官承審未及一月者，准其按審過日期扣展。一月以上離任者，准其展限一個月。分限三個月、兩個月事件，前官承審，歴限過半離任者，接任官准其扣半加展。如前官於二參限内離任者，接任官准其以到任之日起，無論六個月、四個月事件，俱扣限四個月審結。<inf>按：此言接審分限。</inf>至原問官審斷未當，及犯供翻易情節，督撫另委賢員，或會同原問官審理。委審之員，扣限一個月，該管各上司亦統限一個月核轉具題，總以兩個月完結。<inf>按：此言委審期限。</inf>如官員承審案件，借端巧為掩飾，不行速結者，令該督撫題參，交與該部，嚴加議處。上司徇庇不行題參，及下屬已經解審，混行駁查，以致承審官違限，並知屬官例限將滿，借端故為派委，希圖展限者，一併交部議處。督撫參遲延時，將何月日解審、駁查次數聲明，聽部查核。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡承審土苗案件，俱以獲犯到官日為始，照内地限期審結。限滿不結，照例咨參，接扣限期完結。如仍不審結，該督撫照例題參。若該犯居土官所轄地方，該土官准州縣移會，徇庇不行拿解，經督撫核實題參，將土官革職，擇伊子弟之賢者承襲。若該犯居隔屬隔省者，以文到日為始，限四個月拿解。如庇匿不解，交部議處。如果兇犯實係在逃，俱限六個月承緝，限滿無獲，交部分別議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、盜案如有隔省關查口供，必需時日者，許申詳督撫，咨部展限兩個月。其通省行查之事，令督撫查明，將最後送到逾限之府州縣職名附參，照欽部事件例，交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、刑部行文五城兵馬司、大宛二縣查拿之案，如關係偸盜倉庫錢糧，并隱匿要緊重犯，即於文内添註“要犯勒限緝拿”字樣。限滿無獲，照京城定例議處。其餘尋常命盜，如限滿無獲，照外省定例議處。倘該管官不行呈報題參，察出，一併交部議處。其五城兵馬司承追贓罰、變産等項，如限滿不完，照大宛二縣承追雜項錢糧例議處。如該御史不行開送，察出，將該御史一併交與吏部議處。仍令該司坊官將歴年承追之項，造具清册三本，一送刑部，一送都察院，一送該城御史查核。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡交界地方失事，探實贓盜之處，無論隔縣、隔府、隔省，一面差役執持印票，即行密拿，一面移文關會，拿獲之後，仍報明地方官添差移解。其一應竊匪、窩賭、窩娼等類，有竄入鄰境者，亦照此例，一面差役往拿，一面關會協緝。倘有疏縱牽制，不行緝拿，交部分別議處。捕役借端騷擾，越境誣拿平民，照誣良為盜例治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡京城内有強盜劫財傷人者，該汛値宿領催兵丁，俱枷號四十日，斥革發落。步軍統領、總尉、副尉、步軍校，俱交部分別降罰。賊犯限一年緝拿，獲半者，開復。如不獲，又失事者，降調。若正陽、崇文、宣武三門關廂内失事者，該汛兼轄武營武職，及文職兵馬司官，俱交各該部降罰；專汛、千把總及馬步兵丁，各杖一百。賊犯限一年緝拿，全獲者，開復；緝拿一半者，免其議處；不及一半者，仍照定例議處；不獲者，兼轄各官俱降調，千把總俱革職，兵丁枷號四十日，斥革發落。賊犯交接管官緝拿。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡隔省關提人犯，承問官一面詳請督撫移咨，一面差人關會隔省該地方官，添差協緝。如擅給批牌，竟行拘提，及隔省地方官徇庇不行協緝，均交部議處。至本省内隔屬關提人犯，亦行令該地方官添差拘提。如違例擅自拘拿者，捕役照誣良為盜例治罪，原差地方官交部議處。<inf>關提人犯，謂關提尋常對質人犯。若盜賊匪人，不用此例。</inf></content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡承緝各官，有假借別州縣所獲之盜，指為本案盜首，別州縣亦扶同搪塞，或先報盜首脱逃，或捏報盜首病故，後經發覺者，將從前假借扶同隱匿捏報之該地方文武各官，交部議處。其鄰境他省之文武官，有能拿獲別案内首盜、夥盜，質審明確者，該地方文武各官交部分別議敘，兵役分別酌量給賞。若不在夥内之人首出盜首，即行拿獲者，地方官從優給賞；捕役拿獲盜首者，亦從優給賞。若盜首不獲，將承緝捕役家口監禁勒比。如獲盜過半之外，又獲盜者，地方官亦酌量給賞。若州縣賄盜狡供，輾轉行查，希圖銷案者，照易結不結例治罪。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、苗蠻地方一有失事，該防汛官即帶兵追捕，地方官即差役嚴拿，一面申報上司，並移會鄰近營汛，協力窮追。如未能弋獲，查明兇犯本名，確係何處賊蠻，會同該衙門添差緝獲。如徇庇不發，并承審官不嚴行追究，及文武官弁明知案犯下落，不實力擒拿，以致逃匿者，並交部議處。若捕役搜捕案犯，牽累良民，照誣指良民為盜例，從重治罪。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡捕役串通盜犯，教供妄認別案盜犯，以圖銷案，州縣官失於覺察，審出，交部議處；捕役照誣良為盜發邊遠充軍例減一等，杖一百、徒三年。如有賄買情弊，以枉法從重論。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、鄰縣關提人犯，限文到二十日拿解，逾限不發，交部議處。聽信地保、差役捏稱並無其人，并久經外出，空文回覆，掯不發人者，地方官議處外，其地保、差役照不應律治罪。受財者，以枉法從重論。藏匿要犯，按律究擬，本犯從重問斷。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、五城地方有失竊案件，該司坊官即申報該巡城御史及都察院山東道，於失事之日起，勒限四個月緝拿，山東道按限提比。如限内賊犯未獲，及獲不及半者，該城御史即行查參，交部議處。如承緝限滿，該城不行報參，及山東道御史不實力稽查者，令都察院查參，一併議處。其五營所轄地方失竊，該營專汛武職，交步軍統領，亦照司坊官一體參處。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡司道提比捕役，除積案久逃之犯，仍舊照例遵行。其新報之案，司道不得即行提比。專令該管之府廳比緝，仍將比過各案，並捕役姓名，報明該道查核，按季彙報臬司，轉申督撫查核。倘經年累月，總未獲報，該府廳有徇隱之處，一併題參，交部議處。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、凡五城地方事主報有失竊案件，該司坊官隱諱不報者，照步軍校諱竊例議處。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡各省州縣，遇有強劫拒捕等重案，立即選差干捕擒拿，一面將失盜情形申報所轄之府州，及關移接壤別屬之州縣。其專轄之知府、知州，立即通飭闔屬，各選派干捕，懸立賞格，分路偵緝，無獲，則一體比追。其非本府州所屬，而境地相接之州縣，如遇移關一到，亦即照此協力差捕搜拿。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、凡隔省關提人犯，承問官務將人犯緊要緣由，及關提月日，通報各上司稽考。如准關之州縣遲延不即解送，及聽信地保人等捏稱並無其人，掯不發解者，該督撫立即嚴參。至審結題咨時，亦將關到日期扣明程限，聲明有無遲延，聽候部議。如承審之州縣，將並非緊要案犯藉稱關提不到者，該督撫亦即查明，嚴參議處。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、命盜重案，内外問刑衙門，各宜迅速查辦，應緝拿者，上緊緝拿；應定擬者，即行定擬。若承審官不能審出實情，以監候待質，遷延時日者，該堂官督撫查出，即嚴行參處。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、卑幼擅殺期功尊長，子孫違犯教令，致祖父母、父母自盡，屬下人毆傷本管官，并<inf>按：此“并”字有作“弁”字者，記查</inf>妻妾謀死本夫，奴婢毆故殺家長等案，承審官限一月内審解府司，督撫各限十日審轉具題。如州縣官於正限届滿，尚未審結，即於限滿之日，接扣二參限期。州縣限二十日，府司、督撫仍各限十日完結。如有遲延，分別初參、二參，照例議處。至殺死三命四命之案，該督撫即提至省城，督同速審。其審解限期，悉照卑幼擅殺期功尊長之例辦理。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、京城遇有讎盜未明之案，巡捕五營武職等官，照文職緝兇之例，一體扣限查參。俟獲犯之日，如審係盜案，仍照例將專轄、兼轄各官，補參疏防。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、官員審理命盜欽部事件，及一切雜案，内有餘犯到案，因正犯及要證未獲，情詞未得，或盤獲賊犯，究出多案，事主未經認贓，必須等候，方可審擬，或因隔省行查，限内實難完結者，承問官將此等情由，預行申詳督撫，分別題咨展限。<inf>按：此准展限者。</inf>若正犯要證，及盜竊案内首從人犯已經到案，間有餘犯未獲者，即將現獲之犯，據情研審，按限定結，不得藉詞展限，亦不得延至日久，應就現犯審結之日起限。<inf>按：此不准展限者。</inf>若承審期内遇有續獲之犯，如到案在州縣分限以内者，即行一併審擬，毋庸另展限期。<inf>按：分限内一層。</inf>如到案已在州縣分限以外，不能併案審擬者，將續獲人犯，另外展案，扣限四個月完結。<inf>按：分限外一層。</inf>如間有獲犯到案時，在州縣分限將滿者<inf>按：“將滿”下似應照舊例，添“不能依限審擬”一句</inf>，亦不得逾違統限。<inf>按：分限將滿一層，此句《處分例》係“准其扣滿統限審解”。</inf>如該上司不遵定例，嚴加查核，聽其藉端遲延，捏詞扣展限期者，承審官及各上司俱交部分別議處。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、盜案獲犯到官，無論首盜、夥盜緝獲幾名，如供證確鑿，贓迹明顯者，一經獲犯，限四個月完結。如果虚實情形未分，盜贓未確，限内不能完結者，承審官立即據實詳報，逐細聲明。該管上司核明，預行咨部，准其展限兩個月完結。倘承審官有將易結之盜案濫請展限，該督撫漫為咨部者，承審官革職，<inf>按照易結不結例</inf>各該上司交部分別議處。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、五城所轄地方，如有奴僕偸盜家長財物脱逃者，一經呈報，該坊官即照民人被竊之案，一體通報巡城御史及都察院山東道，照例比緝，勒限查參。倘隱匿不報，察出，照諱竊例參處。其營汛武職，亦照司坊官一體參處。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、凡各本省應緝外遣逃犯，分晰年分、名數，登註事由，及已未就獲為一册；外省通緝者，於每年彙造尋常軍流逃犯册内畫出，另為一册，年終由臬司衙門彙册造報。督撫於開印後，咨部查核。該督撫將本省及通緝各案分折具奏。其通緝遣犯，各督撫於文到日，即飭屬分差緝拿，將緝役姓名申報，責成該管道府不時稽察。如有怠忿，不實力奉行者，該道府揭參，將該地方官議處。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、凡命盜等案要犯負罪在逃，承緝官於事發之日開明年貌、事由，一面差役密拿，一面具詳。該省督撫接據詳文，即徑檄鄰省接壤之州縣，一體實力協緝，仍移咨鄰省督撫，彼此督緝。倘接壤州縣接奉文檄，以非本管督撫，心存畛域之見，視為通緝具文，致犯藏境内，別經發覺，即聽原行之督撫查參，交部照例議處。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、五城遇有承緝兇犯，選差干捕，勒限嚴緝。如一月不獲，照例責比。三月至五月不獲者，即將該捕役從重責革，枷號兩個月示懲，另選干捕跴緝。如捕役果能實力拿獲者，照拿獲盜案之例，於贓罰銀兩内，令巡城科道酌量賞給。至巡捕五營所屬地方，原與五城聯絡，遇有不知姓名之人被傷身死，據指揮相驗的實，該汛武職即行呈報步軍統領衙門，照例勒限嚴緝正兇，仍於限内報明兵部，俟文職審明是讎、是盜，將武職各官照例查議。其五營捕役，應照五城限緝之例，令該汛武弁選差干捕，報明註册，勒限嚴緝，按期責比。如逾限不獲，即行枷號責革，仍令另差干捕，實力緝拿。如該汛捕役有能於限内緝獲正兇者，量加獎賞，於步軍統領衙門房租項下，動支發給，彙入年終奏銷。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、黔省苗疆地方，承審命盜案件州縣，各照原定分限，尋常命案三個月，盜案及情重命案兩個月，審理完結。其加展兩月三月之例，概行停止。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、營弁拿獲盜劫重犯，立即解交該弁所駐之地方有司衙門，嚴行究詰。如供出首夥姓名，該地方官一面通報各上司，一面迅速移咨該處營弁，設法緝拿，毋許稍有遲延。至地方捕役拿獲盜犯，該州縣訊出夥黨姓名，亦即移會地方武弁，一體協緝。其承緝招解該地方官，仍依限辦理，毋庸營弁先行會同訊供。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、各省審辦無關人命徒罪案件，即照承審一切雜案定限四個月之例，州縣兩個月解府州，府州二十日詳司，司二十日詳督撫，督撫二十日批結。至批結之後，由該臬司按季彙齊，務於每季後二十日内，造册詳報該督撫。該督撫務於十日内出咨報部，總不得過一月之限。其報部册内，務逐案詳敘供招，並將人犯到案，及州縣、府司、督撫審轉批結各日期，詳細明註，聽候查核。倘有審辦遲逾分限，及造册報部遲延者，交部議處。</content>
                        <content lang="en"/>
                        <content lang="fr"/>
                    </li>
                    
                </lu>
                
            </men>
            <men id="48">
                <title lang="ch">Xinglü ershisi duanyu shang 刑律二十四斷獄上</title> 
                <title lang="en"></title>
                <title lang="fr"></title>
                <lu id="395">
                    <title lang="ch">qiu yingjin bujin 囚應禁而不禁</title>
                    <title lang="en"/>
                    <title lang="fr"/>
                    <content lang="ch">凡<inf>鞫獄官於</inf>獄囚應禁而不<inf>收</inf>禁<inf>徒犯以上，婦人犯姦，收禁；官犯公私罪，軍民輕罪，老幼廢疾，散禁</inf>，應鎖杻而不用鎖杻，及<inf>囚本有鎖杻，而為</inf>脱去者，<inf>各隨囚重輕論之</inf>若囚該杖罪，<inf>當該官司</inf>笞三十；徒罪，笞四十；流罪，笞五十；死罪，杖六十。若應杻而鎖，應鎖而杻者，各減<inf>不鎖杻罪</inf>一等。○若囚自脱去<inf>鎖杻</inf>，及司獄官典、獄卒私與囚脱去鎖杻者，亦如<inf>鞫獄官脱去</inf>之罪。提牢官知<inf>自脱、與脱之情</inf>而不舉者，與<inf>官典、獄卒</inf>同罪，不知者不坐。○其<inf>鞫獄官於囚之</inf>不應禁而禁，及不應鎖杻而鎖杻者<inf>倚法虐民</inf>，各杖六十。○若<inf>鞫獄、司獄、提牢官典、獄卒</inf>受財<inf>而故為操縱輕重</inf>者，併計贓以枉法從重論。<inf>有祿人八十兩律，絞。</inf>
                    </content>
                    <li id="1">
                        <content lang="ch"> 一、侵欺錢糧數至一千兩以上，那移錢糧數至五千兩以上者，令該管官嚴行鎖禁監追。其侵欺在一千兩以下，那移不及五千兩者，散禁官房，嚴加看守，勒限一年催比。如逾限不完，即鎖禁監追。若應行監禁之犯，不行監追，及失於防範，以至自盡者，將該管之州縣官，均照溺職例革職。其該管之上司官，或徇隱，或失察，交部分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、遞回原籍人犯，如係奉特旨，及犯徒罪以上，援免解交地方官管束之犯，經過州縣，仍照例收監。其犯笞杖等輕罪，遞回安插者，承審衙門於遞解票内註明“不應收監”字樣。前途接遞州縣，即差役押交，坊店歇宿，仍取具收管，毋得濫行監禁。至遞解人犯，有應行責懲者，亦於文移内聲明，令原籍地方官折責，毋得先責後解，違者，交部分別議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、解審軍流以上人犯，令各州縣酌量地方情形，如有相距在五十里以外不收監者，先期撥役前往，於寄宿遞所，傳齊地保人等，知會汛兵支更，巡邏往回，一體辦理。倘有疏虞，地保、營汛俱照原解兵役治罪，地方官從重議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、山海關外，往來解送人犯，住居歇店，該店主即通知該屯領催、鄉約，按戶派夫，幫同押解兵丁看守支更。如有疏脱，即將押解官兵、更夫、領催、鄉約等一併送交盛京刑部審訊，分別治罪。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、直省並無監獄地方，該管官遇有解犯到境，即行接收，多撥兵役，於店房内嚴加看守，毋致疏虞。如有藉詞推諉，不收人犯，僅令原解兵役看守，致犯逃脱者，該督撫即行嚴參，交部從重議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、各扎薩克蒙古徒罪以上人犯，一面報部，一面委員解送應監禁之地方官監禁。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡枷號人犯，除例有正條，及催徵税糧，用小枷枷號，朝枷夜放外，敢有將輕罪人犯用大枷枷號，及用連根帶鬚竹板傷人者，交部議處。因而致死者，照非法毆打致死律，杖一百、徒三年。應枷號者，定於滿日責放，不許先責後枷。遇患病，即行保釋醫治，痊日補枷。若先責後枷，遇患病，不即行保釋醫治，以致斃命者，交部嚴加議處。督撫不行察參，或經科道糾參，督撫司道一併議處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="396">
                    <title lang="ch">Gujin gukan pingren 故禁故勘平人</title>
                    <title lang="en"/>
                    <title lang="fr"/>
                    <content lang="ch">凡官吏懷挾私讎，故禁平人者，杖八十。<inf>平人係平空無事，與公事毫不相干，亦無名字在官者。與下文公事干連之平人不同。</inf>因而致死者，絞<inf>監候</inf>。提牢官及司獄官典、獄卒，知而不舉首者，與同罪，至死者減一等，不知者不坐。若因<inf>該問</inf>公事干連平人在官，<inf>本</inf>無招<inf>罪，而不行保管</inf>誤禁致死者，杖八十。<inf>如所干連事方訊鞫</inf>有文案應禁者<inf>雖致死</inf>，勿論。○若<inf>官吏懷挾私讎</inf>故勘平人者<inf>雖無傷</inf>，杖八十。折傷以上，依凡鬪傷論。因而致死者，斬<inf>監候</inf>。同僚官及獄卒知情<inf>而與之</inf>共勘者，與同罪，至死者減一等。不知情<inf>而共勘</inf>及<inf>雖共勘而但</inf>依法拷訊者<inf>雖至死傷</inf>，不坐。若因公事干連平人在官，事須鞫問，及<inf>正犯</inf>罪人贓仗、證佐明白，<inf>而干連之人獨為之相助匿非</inf>不服招承，明立文案，依法拷訊，邂逅致死者，勿論。
                    </content>
                    <li id="1">
                        <content lang="ch">一、強竊盜人命，及情罪重大案件正犯，及干連有罪人犯，或證據已明，再三詳究，不吐實情，或先已招認明白，後竟改供者，准夾訊外，其別項小事，概不許濫用夾棍。若將案内不應夾訊之人濫用夾棍，即雖係應夾之人，因夾致死，並恣意疊夾致死者，將問刑官題參治罪。若有別項情弊，從重論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、内而法司，外而督撫、按察使、正印官，許酌用夾棍、拶指外，其餘大小衙門，概不准擅用。若堂官發司審理事件，呈請批准，方許用夾棍、拶指。若不呈請而擅用，及佐貳並武弁衙門擅設夾棍、拶指等刑具者，該堂官及督撫題參，交部議處，正印官亦照失察例處分。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、直省州縣自理之案，不得擅用夾訊。其申報事件，有曾經夾訊者，將夾訊幾次，或未曾夾訊之處，於招册内據實聲明。該官上司於解審時，詳加察驗。如有朦朧隱匿情弊，即行題參。至佐貳奉上司批發審理事件，有應夾訊者，詳明上司，改委印官審理。係印官批發者，呈明印官掣回，自行審理。如有違例用刑者，督撫題參，交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡内外大小問刑衙門設有監獄，除監禁重犯外，其餘干連並一應輕罪人犯，即令地保保候審理。如有不肖官員，擅設倉鋪、所店等名，私禁輕罪人犯，及致淹斃者，該督撫即行指參，照律擬斷。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、承審官吏，凡遇一切命案、盜案，將平空無事並無名字在官之人，懷挾私讎，故行勘訊致死者，照律擬罪外，倘事實無干，或因其人家道殷實，勒詐不遂，暗行賄囑罪人誣扳，刑訊致死者，亦照懷挾私讎，故勘平人致死律，擬斬監候。如有將干連人犯不應拷訊，誤執己見，刑訊致斃者，依決人不如法因而致死律，杖一百。其有將干連人犯不應拷訊，任意疊夾致斃者，照非法毆打致死律，杖一百。其有將干連人犯不應拷訊，任意迭夾致斃者，照非法毆打致死律，杖一百、徒三年。如有將徒流人犯拷訊致斃二命者，照決人不如法加一等，杖六十、徒一年；三命以上，遞加一等，罪止杖一百、徒三年。其有將笞杖人犯致斃二命者，照非法毆打致死律加一等，杖一百、流二千里。致斃三命以上者，遞加一等，罪止杖一百、流三千里。若因公事干連人犯，依法拷訊，邂逅致死，或受刑之後，因他病而死者，均照邂逅致死律勿論。如有姦徒挾讎誣告平人，官吏知情，受其囑吒，因而拷訊致死者，本犯依誣告律擬抵，官吏照為從律滿流。如有誣告平人，官吏不知情，依法拷訊致死者，將誣告之人擬抵，官吏交部議處。若被誣之人不肯招承，因而疊夾致斃，照非法毆打致死律定擬。均不得刪改律文内“懷挾私讎”字樣，混引故勘平人，概擬重辟。在外不按實具題，在内含糊照覆，照官司出入人罪律，分別治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡問刑各衙門一切刑具，除例載夾棍、拶指、枷號、竹板，遵照題定尺寸式樣，官為印烙頒發外，其擰耳、跪錬、壓膝、掌責等刑，准其照常行用。如有私自創設刑具，致有一二三號不等，及私造小夾棍、木棒棰、連根帶鬚竹板，或擅用木架，撐執懸吊，敲踝，針刺手指，或數十斤大鎖，並聯枷，或用荊條互撃其背，及例禁所不及賅載一切，任意私設者，均屬非刑，仍即嚴參，照違制律杖一百。其有將無辜干連之人濫行拷訊，及將應行審訊之犯恣意凌虐，因而致斃人命者，照非法毆打致死律治罪。上司各官不即題參，照徇庇例議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、直省審辦案件，輕罪及干連人證，交保看管。倘該書差串通，需索陵虐，於陵虐罪囚本律上加一等治罪。贓重者，以枉法從重論。其押保店名目，嚴行禁革。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="397">
                    <title lang="ch">Yanjin 淹禁</title>
                    <title lang="en"/>
                    <title lang="fr"/>
                    <content lang="ch">凡獄囚情犯已完，<inf>在内經</inf>法司、<inf>在外經</inf>督撫審録無冤，別無追勘<inf>未盡</inf>事理，<inf>其所犯笞杖徒流死罪</inf>應斷決者，限三日内斷決。<inf>係徒流</inf>應起發者，限一十日内起發。若限外不斷決、不起發者，當該官吏，過三日笞二十，每三日加一等，罪止杖六十。因<inf>過限不斷決、不起發</inf>而淹禁致死者，若囚該死罪，杖六十；流罪，杖八十；徒罪，杖一百；杖罪以下，杖六十、徒一年。<inf>惟重囚照例監候。</inf>
                    </content>
                    <li id="1">
                        <content lang="ch">一、凡恩詔頒到，赦款内除已經刑部法司覆覈明白，應免罪囚，逐一詳查，登時釋放，另行題明外，如有情罪可疑者，限赦到一月内，即彙疏奏請。其未經法司核覆明白者，俟法司核覆文到之日，即時釋放，毋得耽延時日。如赦到奏請違限，及將應免輕罪人犯，並無辜之人，仍濫行監禁者，交該部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、各省審結叛案，凡有應解部流徙入官人口家産，俱立限兩個月，自該省起解。解送人役，仍定行程限期，違者題參。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、各直省府廳州縣，凡有監獄之責者，除照向例設立循環簿，填註每日出入監犯姓名，申送上司查閲外，並令與專管監獄之司獄、吏目、典史等官，各將監禁人犯，無論新收、舊管，逐名開載，填註犯案事由、監禁年月，及現在作何審斷之處，造具清册，按月申送該管守巡道，認眞查核。如有濫禁、淹禁情弊，即將有獄官隨時參處。仍令該道因公巡歴至府廳州縣之便，親提在監人犯，查照清册，逐名點驗。其有填註隱漏者，將有獄官及管獄官一併參處。並令該道每季將府廳州縣所報監犯清册，彙送督撫、臬司查核。若府廳州縣有淹禁、濫禁情弊，該道未行揭報，經督撫查出，或別經發覺，即將該道一併交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="398">
                    <title lang="ch">Lingnue zuiqiu 陵虐罪囚</title>
                    <title lang="en"/>
                    <title lang="fr"/>
                    <content lang="ch">凡獄卒<inf>縱肆</inf>非理在禁陵虐毆傷罪囚者，依凡鬪傷論。<inf>驗傷輕重定罪。</inf>剋減<inf>官給罪囚之</inf>衣糧者，計<inf>剋減之物為</inf>贓以監守自盜論。因<inf>毆傷、剋減</inf>而致死者，<inf>不論囚罪應死不應死，並</inf>絞<inf>監候</inf>。司獄官典及提牢官知而不舉者，與同罪，至死者減一等。<inf>有不知，坐以不應。</inf>
                    </content>
                    <li id="1">
                        <content lang="ch">一、在内法司問發程遞人犯，在外問刑衙門程遞來京，及遞解別省人犯，除原有杻鐐照舊外，其押解人役，若擅加杻鐐，非法亂打，搜檢財物，剥脱衣服，逼致死傷，及受財故縱，并聽憑狡猾之徒買求殺害者，除實犯死罪外，徒罪以上，俱枷號兩個月，發煙瘴充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、除強盜、十惡、謀故殺重犯，用鐵鎖、杻鐐各三道。其餘鬪毆、人命等案罪犯，以及軍流徒罪等犯，止用鐵鎖、杻鐐各一道。笞杖等犯，止用鐵鎖一道。如獄官禁卒，將輕罪濫用重鎖，重罪私用輕鎖，及應三道而用九道，應九道而用三道，將獄官題參，禁卒革役。受賄者，照枉法從重論。任意輕重者，照不應鎖杻而鎖杻律治罪。提牢官失於覺察，交部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡部發遞解，及外省解部，並解別省軍流徒罪，發回安插人犯，僉差官員務選有家業正役解送。如解役在途教唆人犯，通同搶奪者，俱照白晝搶奪律例治罪。中途患病者，原解即報明所在官司，親身驗明，出具印結，即著該地方官留養醫治。隨行親屬病者，亦准存留，候病痊起解，仍將患病日期報部。如不行留養，致有病故，及受賄囑託，捏病遲延者，將該地方官交部議處。其取結後犯人身死者，官役免議。若未取病結，在途身死者，僉差官員交該部照例按名議處。一名，解役杖六十、徒一年，每一名加一等，罪止杖一百、徒三年。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡官員擅取病呈，致死監犯者，依謀殺人造意律，斬監候。獄官、禁卒人等，聽從指使下手者，依從而加功律，絞監候。未曾下手者，依不加功律，杖一百、流三千里。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡問刑衙門，不許於獄内用柙牀，違者，官革職，杖一百、流三千里；禁卒杖一百，革役。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡押解兵役、驛夫人等，敢於中途姦污犯人妻女者，依姦囚婦律，杖一百、徒三年。押解官雖不知情，亦交該部嚴加議處。如押解官自犯姦污，及陵虐勒財者，交該部從重議罪。其被害犯人係流徙寧古塔等處者，許赴盛京戶部控告；係解京及解各省者，許赴刑部並所在官司控告。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡獄卒有受罪人讎家賄囑，謀死本犯者，依謀殺人首從律治罪。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡犯人出監之日，提牢官、司獄細加查問，如有禁卒人等陵虐需索者，計贓治罪，仍追贓給還犯人。提牢官、司獄不行查問，事發之日，亦照失察例議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、徒罪以下人犯患病者，獄官報明承審官，即行赴監驗看是實，行令該佐領、驍騎校、地方官取具的保，保出調治，俟病痊，即送監審結。其外解人犯，無人保出者，令其散處外監，加意調治。如獄官不即呈報，及承審官不即驗看保釋者，俱照淹禁律治罪。若本犯無病，而串通獄官、醫生捏稱有病者，該犯並獄官、醫生，俱照詐病避事律治罪。或病已痊愈，而該佐領、驍騎校、地方官不即送監審結者，將本犯及該佐領、驍騎校、地方官亦俱照詐病避事律治罪。若保出故縱者，將保人治以本犯應得之罪，疏脱者減二等，仍將取保不的之該佐領、驍騎校、該地方官題參議處。若有受賄情弊，計贓以枉法從重論。至督撫題報監斃人犯，將本犯所犯罪名、所患病症，及有無陵虐、曾否保釋，逐一聲明。如有朦朧情弊，查出，交部分別議處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、番役將盜犯及死罪人犯私拷取供者，枷號一個月，杖一百。將軍流以下等犯私拷取供者，各遞加一等治罪。如有逼索銀錢，計贓以枉法從重論。該犯有誣指捏誑情弊，照誣告律治罪。該管官失察、故縱，交部分別議處。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡内外斬絞監候之犯，每遇秋審時，責令獄官監看薙髪一次；軍流人犯，每季薙髪一次，仍令留頂心一片。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、秋審解省人犯，俟審畢發回後，方許薙髪。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、刑部監犯患病沈危，醫生呈報救治後，提牢官回堂，移會滿、漢查監御史，即日赴部查驗。如有監斃人犯，無論因病、因刑及猝患暴病身死，不及呈報救治者，均移會滿、漢查監御史，率領指揮一員，限一日内赴部，會同刑部司官相驗。倘承審官有非法拷打，及將不應刑訊之人濫刑致斃，並禁卒有陵虐罪囚各情事，即嚴參究辦。至步軍統領、都察院、順天府、五城各衙門，並各省送部之案，務將人犯是否患病，及曾否刑訊受傷之處，於文内詳晰聲明。若送到人犯受有刑傷，及病勢沈重者，刑部立即移咨查監御史，亦於一日内赴部查驗立案。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、刑部監犯越獄，並在獄滋事之案，該禁卒等分別有無受財、故縱治罪。除至死無可加外，餘各於本罪上加一等。流罪以上，先於刑部門口枷號兩個月；徒罪以下，枷號一個月。如有挾嫌設法陷害本官情事，照惡棍設法詐官，實在光棍擬斬例，分別首從嚴辦。如該提牢官知情徇隱故縱，照私罪嚴參革職。若止疏於防範，失於覺察，照公罪交部議處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="399">
                    <title lang="ch">Yu qiu jinren jietuo 與囚金刃解脱</title>
                    <title lang="en"/>
                    <title lang="fr"/>
                    <content lang="ch">凡獄卒以金刃及他物<inf>如毒藥之類，凡</inf>可以<inf>使人</inf>自殺及解脱鎖杻之具，而與囚者，杖一百。因而致囚在逃，及<inf>於獄中</inf>自傷或傷人者，並杖六十、徒一年。若<inf>致</inf>囚<inf>獄中</inf>自殺者，杖八十、徒二年。致囚反獄<inf>而逃</inf>及<inf>在獄</inf>殺人者，絞<inf>監候</inf>。其囚<inf>脱越反獄</inf>在逃<inf>獄卒於</inf>未斷<inf>罪</inf>之間，能自捕得，及他人捕得，若囚已死及自首者，各減一等。○若常人<inf>非獄卒</inf>以可解脱之物與<inf>囚</inf>[註]人，及子孫與<inf>在獄之</inf>祖父母、父母，奴婢、雇工人與<inf>在獄之</inf>家長者，各減<inf>獄卒</inf>一等。○若司獄官典及提牢官知而不舉者，與同罪，至死者減一等。○若獄卒、常人及提牢、司獄官典受財者，計贓以枉法從重論。<inf>贓重論贓，贓輕論本罪。</inf>○若獄卒失於檢點<inf>防範</inf>，致囚自盡<inf>原非縱與可殺之具</inf>者，獄卒杖六十，司獄官典各笞五十，提牢官笞四十。
                        家紅按:原書“囚”誤作正文大字,應為小字。</content>
                    
                </lu>
                <lu id="400">
                    <title lang="ch">Zhushou jiaoqiu fanyi 主守教囚反異<inf>“反”訓“翻”。</inf></title>
                    <title lang="en"/>
                    <title lang="fr"/>
                    <content lang="ch">凡司獄官典、獄卒教令罪囚反異<inf>成案</inf>，變亂<inf>已經勘定之</inf>事情，及與通傳言語<inf>於外人，以致罪人扶同</inf>有所增<inf>入他人</inf>減<inf>去自己之</inf>罪者，以故出入人罪論。外人犯<inf>教令通傳有所增減</inf>者，減<inf>主守</inf>一等。○若<inf>獄官、典卒</inf>容縱外人入獄，及<inf>與囚傳通言語</inf>走洩事情，於囚罪無增減者，笞五十。○若<inf>獄官、典卒、外人</inf>受財者，併計<inf>入己</inf>贓，以枉法從重論。
                    </content>
                    <li id="1">
                        <content lang="ch">一、在京問刑各衙門，如有閑雜人等擅自出入，及跟隨聽審人犯，私入窺探者，本犯及守門領催、兵皂俱責治，於衙門首枷號一個月，責三十板。官員犯者，交該部議處。如因出入窺探，而又另犯教供、勾串等弊，仍按照律例，從重治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡書辦、皂隸及官員家僕人等，有擅自出入監所者，令提牢官、司獄、禁卒立拿回堂，將書隸革役，責四十板，遞回原籍；家人，枷號一個月，責四十板；家人之主，交部議處。若不行拘拿，被[註]查出者，提牢官、司獄俱以失察例議處。
                            家紅按:原書“被”作“補”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、步軍統領酌量派出番役，在刑部衙門外左近密行訪拿。若有探聽之徒，照私入刑部衙門例，枷號一個月，責三十板。<inf>按：私入刑部衙門例已改。</inf>係官，交部議處。如有受賄通信教供情弊，察實，將書役並行賄之人均計贓從重治罪。</content>
                        <content lang="en"/>
                        <content lang="fr"/>
                    </li>
                </lu>
                <lu id="401">
                    <title lang="ch">Yuqiu yiliang 獄囚衣糧</title>
                    <title lang="en"/>
                    <title lang="fr"/>
                    <content lang="ch">凡獄囚<inf>無家屬者</inf>應請給衣糧、<inf>有疾病者應請給</inf>醫藥而不請給，患病<inf>重者除死罪不開鎖杻外，其餘</inf>當脱去鎖杻而不<inf>請</inf>脱去，<inf>犯笞罪者</inf>應保管出外而不<inf>請</inf>保管，<inf>及疾至危篤者</inf>應聽家人入視而不<inf>請</inf>聽，<inf>以上雖非司獄官典、獄卒所主，但不申請上司</inf>司獄官典、獄卒笞五十，因而致死者，若囚該死罪，杖六十；流罪，杖八十；徒罪，杖一百；杖罪以下，杖六十、徒一年。提牢官知而不舉者，與<inf>獄官、典卒</inf>同罪。○若<inf>司獄官</inf>已申禀上司，<inf>而上司官吏</inf>不即施行者，一日笞一十，每一日加一等，罪止笞四十。因而致死者，若囚該死罪，杖六十；流罪，杖八十；徒罪，杖一百；杖罪以下，杖六十、徒一年。
                    </content>
                    <li id="1">
                        <content lang="ch">一、凡解部及遞解外省各項犯人，有司官照支給囚糧之例，按程給與口糧。如遇隆冬停遣，照重囚例，每名給與衣帽。倘有官侵吏蝕，照冒銷錢糧律治罪。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡司獄、吏目、典史專管囚禁，如犯人果有冤濫，許管獄官據實申明。如府州縣不准，許即直申憲司各衙門提訊。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡牢獄禁繋囚徒，年七十以上、十五以下、廢疾散收，輕重不許混雜，鎖杻常須洗滌，席薦常須鋪置。冬設暖牀，夏備涼漿。凡在禁囚犯，日給倉米一升，冬給絮衣一件，病給醫藥。看犯、支更禁卒，夜給燈油，並令於本處有司在官錢糧内支放。獄官預期申明關給，毋致缺誤。有官者犯私罪，除死罪外，徒流鎖收，杖以下散禁；公罪，自流以下，皆散收。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、内外刑獄醫治罪囚，各選用醫生二名，每遇年底，稽考優劣。如醫治痊愈者多，照例俟六年已滿，在内咨授吏目，在外咨授典科、訓科。不能醫治，病死多者，即責革更換。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、刑部赴倉支領囚糧，每石給脚價銀五分。倘獄卒人等私行扣剋，照律嚴加治罪。獄官通同作弊，一體治罪。其失察之提牢官，交部議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、刑部南北兩監板棚，不許禁卒人等私相租賃。如有受賄頂租等弊，將獄卒人等從重治罪。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、五城司坊羈禁人犯，及刑部等衙門發交各司坊枷號，及看守牽連待質等犯，果係赤貧，並無家屬送飯者，每人每日給老米一升，按季造報戶部核銷。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、斬絞重犯及軍流遣犯在監及解審、發配，俱著赭衣。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、内外問刑衙門收禁人犯，如有禁卒人等，私行傳遞或代買鴉片煙，與犯人吸食者，發極邊煙瘴充軍。其奉官解遞看守之犯，解役、看役人等有犯前項情弊，發近邊充軍。贓重者，計贓以枉法從重論。失察之該管各官，交部議處。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、刑部在監現審人犯，除未結各案，及監禁待質官、常各犯，均不准親屬探視外，其已結各案，許令犯人祖父母、父母、伯叔、兄弟、妻妾、子孫一月兩次入視。其隨從入視之使役人等，不越兩名。提牢、司獄各官，定立號簿，將某日、某案、某犯、某親屬入監探視，逐一詳訊登記。每日滿、漢提牢司員輪流一人，在外廳値宿；司獄二員，在南、北兩監内廳値宿，嚴行查察。如有捏稱犯屬入監，教供舞弊情事，一經察覺，嚴拿本犯究辦。將未能查出之提牢、司獄各官，分別議處；自行查出，免議。若有送飲食者，提牢官驗明，禁子轉送。至各直省司府州縣監獄，責成司獄、吏目、典史專管。於未經結案並待質監犯嚴禁，不許親屬探視。其已結各案，犯屬入監探視，亦逐一登記號簿，一體詳密稽查。如有姦徒捏名入監舞弊，即據實分別拿究參處。其盜犯妻子、家口，均不許放入監門探視。違者，妻子、家口枷號兩個月，責四十板，婦女照例收贖，提牢、司獄等官吏參處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="402">
                    <title lang="ch">Gongchen yingjin qinren rushi 功臣應禁親人入視</title>
                    <title lang="en"/>
                    <title lang="fr"/>
                    <content lang="ch">凡功臣及五品以上<inf>文武</inf>官犯罪應禁者，許令<inf>服屬</inf>親人入視。<inf>犯</inf>徒流<inf>應發配</inf>者，並聽親人隨行。若在禁及<inf>徒流已</inf>至配所，或中途病死者，在京原問官、在外隨處官司開具<inf>在禁、在配、在途</inf>致死緣由，差人引領<inf>其入視隨行之</inf>親人，詣闕奏請發放，違者杖六十。
                    </content>
                    
                </lu>
                <lu id="403">
                    <title lang="ch">siqiu lingren zisha 死囚令人自殺</title>
                    <title lang="en"/>
                    <title lang="fr"/>
                    <content lang="ch">凡死罪囚已招服罪，因囚<inf>畏懼刑戮</inf>使令親戚故舊自殺，或令<inf>親故</inf>雇倩<inf>他</inf>人殺之者，親故及<inf>雇倩</inf>下手之人，各依<inf>親屬凡人鬪毆</inf>本殺罪，減二等。若囚雖已招服罪，不曾令親故自殺，及雖曾令<inf>親故</inf>自殺，而未招服罪，<inf>其親故</inf>輒<inf>自</inf>殺訖，或雇倩人殺之者<inf>不令自殺，已有倖生之心，未招服罪，或無可殺之罪</inf>，親故及下手之人，各以<inf>親屬、凡人</inf>鬪殺傷論。<inf>不減等。</inf>○若<inf>死囚</inf>雖已招服罪，而囚之子孫為祖父母、父母，及奴婢、雇工人為家長<inf>聽令自下手，或令雇倩他人殺之</inf>者，皆斬。<inf>監候。雇倩之人仍依本殺罪減二等。</inf>
                    </content>
                    
                </lu>
                <lu id="404">
                    <title lang="ch">Laoyou bu kaoxun 老幼不拷訊</title>
                    <title lang="en"/>
                    <title lang="fr"/>
                    <content lang="ch">凡應八議之人<inf>禮所當優</inf>，及年七十以上<inf>老所當恤</inf>，十五以下<inf>幼所當慈</inf>，若廢疾<inf>疾所當矜</inf>者，<inf>如有犯罪，官司</inf>並不合<inf>用刑</inf>拷訊，皆據衆證定罪，違者以故失入人罪論。<inf>故入抵全罪，失入減三等。</inf>其於律得相容隱之人<inf>以其情親有所諱</inf>，及年八十以上、十歲以下，若篤疾<inf>以其免罪有所恃</inf>，皆不得令其為證，違者笞五十。<inf>皆以吏為首，遞減科罪。</inf>
                    </content>
                    
                </lu>
                <lu id="405">
                    <title lang="ch">Juyu tingqiu daidui 鞫獄停囚待對</title>
                    <title lang="en"/>
                    <title lang="fr"/>
                    <content lang="ch">凡鞫獄官推問<inf>當處</inf>罪囚，有<inf>同</inf>起内<inf>犯罪</inf>人伴見在他處官司，<inf>當處</inf>停囚<inf>專</inf>[註]待<inf>其人</inf>對<inf>問</inf>者，<inf>雖彼此</inf>職分不相統攝，皆聽直行<inf>文書</inf>勾取，<inf>他處官司於</inf>文書到後，限三日内<inf>即將所勾待問人犯</inf>發遣。違限不發者，一日笞二十，每一日加一等，罪止杖六十。<inf>當處鞫獄者，無以其不發而中止</inf>仍行移<inf>他處</inf>本管上司，問<inf>違限之</inf>罪督<inf>令將所取犯人解</inf>發。若起内應合對問同伴罪囚，已在他處州縣事發見問者<inf>是彼此俱屬應鞫</inf>，聽輕囚<inf>移</inf>就重囚，<inf>若囚罪相等者，聽</inf>少囚從多囚。若囚數相等者，以後發之囚送先發官司並問。若兩縣相去三百里之外者，<inf>往返移就，恐致疏虞</inf>各從事發處歸斷，<inf>移文知會，如</inf>違<inf>輕不就重，少不移多，後不送先，遠不各斷</inf>者笞五十。若違法<inf>反</inf>將重囚移就輕囚，多囚移就少囚者，當處官司隨即收問<inf>不得互相推避</inf>，仍申達<inf>彼處</inf>所管上司，究問所屬違法移囚<inf>笞五十</inf>之罪。若<inf>當處官司</inf>囚到不受者，一日笞二十，每一日加一等，罪止杖六十。
                        家紅按:原書“專”誤作正文，應為小註。</content>
                    <li id="1">
                        <content lang="ch">一、凡校尉等有犯，應提拿者，移咨鑾儀衛提拿，不得差拘。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡欽部等事件，直省督撫俱以文到日為始，限四個月具題。總督轄兩省者，隔省事件限六個月具題。兩廣總督、廣東巡撫所屬瓊州，亦照隔省例，限六個月。福建臺灣府限十個月。其湖廣衡州等府所屬，有苗民二十六州縣，及乾州、平溪等衛，距省窵遠，凡命盜案件，俱於定限外，各展限兩個月。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、督撫新任及署理印務，如欽部等事件，原限内難於完結，准分別展限。原限四個月，展兩月；原限六個月，展三月。遇公事出境，一切事件，准題請展限。若監臨科場，准按日扣限；隔省提人，准到日扣限。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡在京衙門承審事件，限一個月完結。刑部現審事件，杖笞等罪，限十日完結；遣軍流徒等罪，應入彙題者，限二十日完結。命盜等案，應會三法司者，限一個月完結。其鬪毆殺傷之犯，到案後，以傷經平復，及因傷身死之日為始，内外移咨行察及提質，並案犯患病，以查覆及提到並病愈之日為始，接審者以接審之日為始，仍應行扣限。及三法司會審日期，並於科道衙門註銷内聲明。倘該司員任意因循，或三法司不即會審，以致逾限，書役得以乘機作弊者，將書役嚴加治罪，承審司員及會審遲延之堂司官，交部分別議處。若内外移咨行察催文，至三次無回文者，題參。行文八旗内務府、五城、順天府提人，於文到三日内無故不行送部者，亦照例參處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡參審之案，督撫於具題後，即行提人犯、要證赴省，其無關緊要之證佐，及被害人等，止令州縣録供保候，俟奉旨到日，率同在省司道審理。其有應行委員查辦之處，亦即就近酌委，以奉旨文到之日扣限起，舊限四個月者，限兩個月具題。總督隔省，舊限六個月者，限四個月具題。如果案情繁重，實有不能依據完結者，督撫據實先期奏明，請旨展限。如在舊限四個月、六個月内完結者，寛其議處。若逾日限不結，照例查參議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、盜犯已獲<inf>按：謂已經別處拿獲也</inf>，只須關取隔省人證等口供定案<inf>按：謂被關之本地</inf>，無犯可審者<inf>按：謂只須查取事主、鄰佑確供</inf>，均照欽部事件例，州縣分限兩個月，府司、督撫共限兩個月，統扣四個月完結，不得照承審盜案全限例扣展。<inf>按：謂全限五個月也。</inf>遇有遲延，照例參處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、鄰境關提人犯，照各省關查口供之例，展限兩個月。倘逾限不發，照例參處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、刑部行文八旗、内務府、五城、順天府提人，限文到三日内，即行查送過部。或人犯有他故不到，即將情由報明，如違，將該管官參處。倘人犯已至，而胥役勒索，不行放入，經司務廳查出，照例嚴加治罪。如徇隱不究，察出或被首告，將該司務一併參處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、刑部發城取保犯證，如係五城送部之案，其案犯住址，即在原城所管地方，仍發交原城司坊官取保。其餘各衙門移送案内應行取保人證，俱按其居址坐落何城，發交該城司坊官就近取保。其由外省州縣提到人證，即令本人自舉親識寓居所在，交城就近發保，仍將保人姓名報部查核，其並無親識者，酌量交城看守。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、各省軍流等犯，臬司審解之日，將人犯暫停發回，聽候督撫查核。如有應行覆訊者，即行提訊。其或情罪本輕，供證明確，毫無疑竇者，亦不必概行解送，致滋稽延拖累。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="406">
                    <title lang="ch">Yi gaohuang juyu依告状鞫獄</title>
                    <title lang="en"/>
                    <title lang="fr"/>
                    <content lang="ch">凡鞫獄，須依<inf>原告人</inf>所告本状推問。若於<inf>本</inf>状外別求他事，摭拾<inf>被告</inf>人罪者，以故入人罪論。<inf>或以全罪科，或以增輕作重科。</inf>同僚不署文案者，不坐。若因其<inf>所</inf>告<inf>本</inf>状<inf>事情</inf>或<inf>法</inf>應掩捕、搜檢，因<inf>掩捕</inf>而檢得<inf>被犯</inf>別罪，事合推理者<inf>非状外摭拾者比</inf>，不在此<inf>故入同論之</inf>限。
                    </content>
                    <li id="1">
                        <content lang="ch">一、凡鞫獄，止將状内有名人犯審擬。如光棍案件，夥黨人多，仍行嚴拿究審，無干牽連者即行釋放。</content>
                        <content lang="en"/>
                        <content lang="fr"/>
                    </li>
                </lu>
                <lu id="407">
                    <title lang="ch">Yuangaoren shibi bu fanghui 原告人事畢不放回</title>
                    <title lang="en"/>
                    <title lang="fr"/>
                    <content lang="ch">凡告詞訟，對問得實，被告已招服罪，原告人別無待對事理，<inf>鞫獄官司當</inf>隨即放回。若無<inf>待對事</inf>故稽留三日不放者，笞二十，每三日加一等，罪止笞四十。
                    </content>
                    <li id="1">
                        <content lang="ch">一、督撫應題案件，有牽連人犯<inf>按：牽連見上條，輕罪見下條，此處係屬重複</inf>情罪稍輕者，准取的保，俟具題發落。其重案内有挾讎扳害者<inf>按：重案挾讎扳害，如誣告叛逆、誣良為竊等類</inf>，承問官申解督撫詳審，果係誣枉，即行釋放，不得令候結案。若承問官審係無辜牽連者，不必解審，即行釋放，止録原供申報。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡内外題奏案件，内有擬以杖笞人犯，審結日即先行責釋，仍於題奏之日聲明。</content>
                        <content lang="en"/>
                        <content lang="fr"/>
                    </li>
                </lu>
                <lu id="408">
                    <title lang="ch">Yuqiu wuzhi pingren 獄囚誣指平人</title>
                    <title lang="en"/>
                    <title lang="fr"/>
                    <content lang="ch">凡囚在禁誣指平人者，以誣告人<inf>加三等</inf>論。其本犯罪重<inf>於加誣之罪</inf>者，從<inf>原</inf>重<inf>者</inf>論。○若<inf>本囚無誣指平人之意</inf>官吏鞫問獄囚，非法拷訊，故行教令誣指平人者，以故入人<inf>全</inf>罪論。○若<inf>官司</inf>追徵<inf>逋欠</inf>錢糧，逼令<inf>欠戶</inf>誣指平人代納者，計所枉徵財物，坐贓論<inf>罪止杖一百、徒三年，以贓不入己也</inf>，其物給<inf>代納本</inf>主。其被<inf>囚</inf>誣<inf>指</inf>之<inf>平</inf>人無故稽留，三日不放<inf>回</inf>者，笞二十，每三日加一等，罪止杖六十。○若<inf>官司</inf>鞫囚而證佐之人<inf>有所偏徇</inf>不言實情，故行誣證，及化外人有罪，通事傳譯番語，<inf>有所偏私</inf>不以實對，致<inf>斷</inf>罪有出入者，證佐人減罪人罪二等<inf>證佐不説實情，出脱犯人全罪者，減犯人全罪二等。若增減其罪者，亦減犯人所得增減之罪二等之類</inf>，通事與同罪。<inf>謂化外人本有罪，通事扶同傳説，出脱全罪者，通事與犯人同得全罪。若將化外人罪名增減，傳説者以所增減之罪坐通事。謂如化外人本招承杖六十，通事傳譯增作杖一百，即坐通事杖四十。又如化外人本招承杖一百，通事傳譯減作笞五十，即坐通事笞五十之類。</inf>
                    </content>
                    
                </lu>
              
            </men>
            <men id="49">
                <title lang="ch">Xinglü ershiwu duanyu xia 刑律二十五斷獄下</title> 
                <title lang="en"></title>
                <title lang="fr"></title>
                <lu id="409">
                    <title lang="ch">Guansi chururenzui 官司出入人罪</title>
                    <title lang="en"/>
                    <title lang="fr"/>
                    <content lang="ch">凡官司故出入人罪，全出全入者<inf>徒不折杖，流不折徒</inf>，以全罪論。<inf>謂官吏因受人財，及法外用刑，而故加以罪、故出脱之者，並坐官吏以全罪。</inf>○若<inf>於罪不至全入，但</inf>增輕作重，<inf>於罪不至全出，但</inf>減重作輕，以所增減論。致死者，坐以死罪。<inf>若增輕作重，入至徒罪者，每徒一等折杖二十；入至流罪者，每流一等折徒半年；入至死罪已決者，坐以死罪。若減重作輕者，罪亦如之。</inf>○若斷罪失於入者，各減三等；失於出者，各減五等。並以吏典為首，首領官減吏典一等，佐貳官減首領官一等，長官減佐貳官一等科罪。<inf>坐以所減三等、五等。</inf>○若囚未決放，及放而還獲，若囚自死，<inf>故出入、失出入</inf>各聽減一等。<inf>其減一等與上減三等、五等，並先減而後算，折其剩罪以坐。不然，則其失增、失減、剩杖、剩徒之罪，反有重於全出全入者矣。</inf>
                        凡故增笞從徒，如犯笞一十，故增作杖八十、徒二年，徒三等折杖六十，原包杖一百，通折杖一百六十。除犯該笞一十，合坐官吏剩杖一百五十。未決者，減一等，杖七十、徒一年半折杖一百四十。除犯該笞一十，合坐剩杖一百三十。其剩罪俱全抵，不在收贖之限。
                        凡故增杖從徒，如犯杖八十，故增作杖六十、徒一年，通折杖一百二十，除犯該杖八十，合坐官吏剩笞四十。未決者，減一等，杖一百，除犯該杖八十，合坐剩笞二十。
                        凡故增杖從流，如犯杖八十，故增作杖一百、流二千五百里，流二等折徒一年，三流原包五徒，折杖二百、徒一年，除犯該杖八十，合坐官吏剩杖一百二十、徒一年。未決者，減一等，杖一百、徒三年，通折杖二百，除犯該杖八十，合坐剩杖一百二十。
                        凡故增輕徒從重徒，如犯杖六十、徒一年，故增作杖九十、徒二年半，徒四等折杖八十，除犯該徒一年，折杖二十，合坐官吏剩杖六十。以徒從徒，不必包杖一百算也。雖包算，其罪亦同。未決者，減一等，杖八十、徒二年，折杖六十，除犯該折杖二十，合坐剩笞四十。
                        凡故增徒從流，如犯杖七十、徒一年半，通折杖一百四十，故增作流二千里，折徒半年，三流原包五徒，折杖二百、徒半年，除犯該杖一百四十，合坐官吏剩杖六十、徒半年。未決者，減一等，杖一百、徒三年，折杖二百，除犯該杖一百四十，合坐剩杖六十。
                        凡增近流從遠流，如犯杖一百、流二千里，折徒半年，故增作流三千里，折徒一年半，除犯該徒半年，合坐官吏剩徒一年。以流從流，不必包五徒，折杖二百算。未決者，減盡無科。減遠流從近流者，仿此。
                        凡故增笞、杖、流、徒至死，如增至死罪，本無折法，已決者反坐以死；若未決及囚自死者，並聽減等。流三千里，原包五徒，折杖二百、徒一年半，各隨其本應得之罪除之，坐以剩罪。
                        凡故減徒從笞，如犯杖六十、徒一年，折杖一百二十，故減作笞五十，除已得笞五十，合坐官吏剩杖七十。未放者減一等，杖一百，除已得笞五十，合坐剩笞五十。
                        凡故減徒從杖，如犯杖九十、徒二年半，折杖一百八十，故減作杖一百，除已得杖一百，合坐官吏剩杖八十。未放者減一等，杖八十、徒二年，折杖一百六十，除已得杖一百，合坐剩杖六十。
                        凡故減重徒從輕徒，如犯杖一百、徒三年，折杖二百，故減作杖七十、徒一年半，折杖一百四十，除已得杖一百四十，合坐官吏剩杖六十。未放者減一等，杖九十、徒二年半，折杖一百八十，除已得杖一百四十，合坐剩笞四十。
                        凡故減流從笞，如犯杖一百、流二千里，折徒半年，故減作笞四十，三流原包五徒，折杖二百、徒半年，除已得笞四十，合坐官吏剩杖一百六十、徒半年。未放者減一等，杖一百、徒三年，折杖二百，除已得笞四十，合坐剩杖一百六十。減流從杖，仿此。
                        凡故減流從徒，如犯杖一百、流三千里，折徒一年半，故減作杖八十、徒二年，折杖一百六十，三流原包五徒，折杖二百、徒一年半，除已得杖一百六十，合坐官吏剩笞四十、徒一年半。未放者減一等，杖一百徒三年，折杖一百六十，合坐剩笞四十。
                        凡故減死罪從笞、杖、徒、流，如死囚已放者，反坐以死。若未放及放而還獲，若囚自死者，並聽先減去一等，依律折除。
                        凡失增笞從杖，如犯笞三十，失增作杖一百，失入減三等，該杖七十，除犯該笞三十，吏典為首，合坐剩笞四十。未決者，又減一等，合坐吏典首罪笞三十。
                        凡失增笞從徒，如犯笞一十，失增作杖一百、徒三年，失入減三等，杖七十、徒一年半，折杖一百四十，除犯該笞一十，吏典為首，合坐剩杖一百三十。未決者，又減一等，杖六十、徒一年，折杖一百二十，除犯該笞一十，合坐吏典首罪杖一百一十。增杖從徒，仿此。
                        凡失增杖從流，如犯杖一百，失增作杖一百、流三千里，失入減三等，杖八十、徒二年，折杖一百六十，除犯該杖一百，吏典為首，合坐剩杖六十。未決者，又減一等，杖七十、徒一年半，折杖一百四十，除犯該杖一百，合坐吏典首罪笞四十。
                        凡失增輕徒從重徒，如犯杖六十、徒一年，折杖二十，失增作杖一百、徒三年，失入減三等，杖七十、徒一年半，徒二等折杖四十，除犯該杖二十，吏典為首，合坐剩笞二十；首領官減一等，笞一十，佐貳官減盡無科。未決者，又減一等，杖六十、徒一年，則與本該罪名同矣。雖吏典，亦減盡無科。以徒從徒，及以徒從流，俱不包杖一百之數。
                        凡失增徒從流，如犯杖六十、徒一年，折杖二十，失增作杖一百、流三千里，失入減三等，杖八十、徒二年，折杖六十，除犯該杖二十，吏典為首，合坐剩笞四十。未決者，又減一等，杖七十、徒一年半，折杖四十，除犯該杖二十，合坐吏典首罪笞二十。
                        凡失增笞、杖、徒、流入死，如死囚已決者，亦減三等。若未決及囚自死，又減一等，吏典為首，其減至徒罪，亦折杖除之。
                        凡失減杖從笞，如犯杖一百，失減作笞三十，失出減五等，笞五十，除已得笞三十，吏典為首，合坐剩笞二十。未放者又減一等，笞四十，除已得笞三十，合坐吏典罪笞一十。
                        凡失減徒從笞，如犯杖七十、徒一年半，失減作笞二十，失出減五等，杖七十，除已得笞二十，吏典為首，合坐剩笞五十。未放者又減一等，杖六十，除已得笞二十，合坐吏典首罪笞四十。減徒從杖，仿此。
                        凡失減流從笞，如犯杖一百、流三千里，失減作笞一十，失出減五等，杖六十、徒一年，折杖一百二十，除已得笞一十，吏典為首，合坐剩杖一百一十。未放者又減一等，杖一百，除已得笞一十，合坐吏典首罪杖九十。
                        凡失減流從徒，如犯杖一百、流三千里，失減作杖六十、徒一年，失出減五等，杖六十、徒一年。吏典為首，減盡無科。
                        凡失減死罪從流、徒、杖、笞，如死囚已放者，亦減五等。若未放及放而還獲，或囚自死者，又減一等，其徒亦折杖除之。<inf>按：故增笞從徒條内，官吏合坐剩杖一百三十，其剩罪俱全抵，不在收贖之限。所謂全抵者，非滿杖以上皆決杖也。凡增笞杖從徒、減徒從笞杖，及增減徒從徒者，每徒一等，折杖二十。若所剩杖數至滿杖以上，則減杖加徒。如剩杖一百一十，應作笞五十、徒一年；一百二十，應作杖六十、徒一年；一百三十，應作杖六十、徒一年半；一百四十，應作杖七十、徒年半之類。其增笞、杖、徒作流，減流作笞、杖、徒，及增減流徒者，每流一等，折徒半年，如犯笞一十，故增作流二千五百里，流二等折徒一年，三流原包五徒，除已得笞一十，合坐剩罪杖九十、徒四年。如犯流三千里，故減作笞二十，流三等折徒年半，三流原包五徒，除已得笞二十，合坐剩罪杖八十、徒四年半之類。故曰全抵剩罪，不在收贖之限。總之，折徒不得至五年，而決杖不得過一百也</inf>。
                        
                    </content>
                    <li id="1">
                        <content lang="ch">一、承審官改造口供，故行出入者，革職。故入死罪，已決者，抵以死罪。其草率定案，證據無憑，枉坐人罪者，亦革職。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡初次供招，不許擅自刪改，俱應詳載揭帖。若承問官增減原供，希圖結案，按察使依樣轉詳，該督撫嚴察題參，不行察參，將督撫交部一併議處。按察使亦不得借簡招之名，故為刪改。倘遇有意義不明，序次不順，與情罪並無干礙，即[註]就近核正申轉，將改本備案，不得發換銷燬，違者，依改造口供，故行出入例議處。
                            家紅按:原書“即”作“既”。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡謀反、謀叛之罪，照律連坐籍沒，其餘情罪，詳載律内，俱應照律擬議，不得存心陷害，借言情罪重大，誣指朋黨，妄議株連父母、兄弟、妻子，籍沒家産。若承審官於本罪外捏造此等言語，株連父母、兄弟、妻子，籍沒家産者，即照故入人死罪律治罪。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、州縣承審逆倫罪關凌遲重案，如有故入、失入，除業經定罪招解者，分別已決、未決，按律定擬外，其雖未招解，業已定供通詳，經上司提審平反，究明故入、失入，各照本律，減一等問擬。其餘若尋常審案，仍照舊辦理。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、知府、直隸州有將各州縣審擬錯誤，關係生死出入大案，虚公研鞫，究出實情，改擬得當，經上司核定題達，部議准行者，交與吏部查明，奏請送部引見。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡駁飭改正之案，刑部即檢查該府州縣原詳，據實核辦。如原詳本無錯誤，經上司飭駁，致錯擬罪名者，將該上司議處。如原詳未奉飭駁，該上司代為承當，除原擬之員仍按例處分外，將該管上司照徇庇例嚴議。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="410">
                    <title lang="ch">Bianming yuanwang 辯明冤枉</title>
                    <title lang="en"/>
                    <title lang="fr"/>
                    <content lang="ch">凡内外問刑衙門辯明冤枉，須要開具<inf>本囚</inf>所枉事蹟，實封奏聞，委官追問<inf>其冤情</inf>得實，被誣之人依律改正，<inf>所枉之</inf>罪坐原告<inf>誣告</inf>、原問官吏。<inf>以故失入罪論。</inf>○若<inf>罪囚</inf>事<inf>本</inf>無冤枉，朦朧辯明者，杖一百、徒三年。<inf>既曰朦朧，則原告、原問官為其誣矣。</inf>若所誣罪重<inf>於杖一百、徒三年</inf>者，以故出入人罪論。所辯之<inf>罪</inf>人知情，與<inf>朦辯</inf>同罪<inf>如原犯重，止從重論</inf>，不知者不坐。
                    </content>
                    <li id="1">
                        <content lang="ch">一、法司凡遇一應稱冤調問，及各衙門奏送人犯，如有冤枉及情罪有可矜疑者，即與辯理，具奏發落，毋拘成案。若明知冤枉，不與辯理者，以故入人罪論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、法司遇有重囚稱冤，原問官員輒難辯理者，許該衙門移文會同三法司堂上官辯理。果有冤枉及情可矜疑者，奏請定奪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡在外審理事件，應照案内人犯籍貫，批委該管地方官審理明白，申詳完結，既經批委，不得反覆，改批別屬。如果情事未明，務須詳細指駁，倘原問官仍復朦混申詳，即題參議處，另委別官審理。若督撫等官將事理已明之案，故生枝節，屡行批駁，遲延不結者，亦交該部議處。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡審理事件，除事涉兩邑，或案情重大，發審之初，即委員會審者，仍令會同審詳外，其因承審錯誤，另委別官審理者，專責委員虚心質訊，毋庸原問官會審。至定案後，如原問官果有徇私枉斷，故出故入情弊，仍照例參處。或其供情疏漏，或援引拘泥，誤出無心，經委員改正者，照審處錯誤例議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、命盜案件，經該督撫、臬司駁審，除案情重大，須該知府赴省審理，或係委派會審，仍聽該督撫隨時酌量辦理外，如果案情與原招並無出入，即由附省知府審轉，仍許原審知府一體列銜申詳。倘審理錯謬，關係重大者，即將承審之州縣，及率轉之知府，一併開參，照例分別議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡處決人犯，有臨刑時呼冤者，奏聞覆鞫。如審明實有冤抑，立為申雪，將原審官參奏，照例懲治。如係妄行翻異，冀延顯戮，除原犯斬罪仍即處斬外，如原犯絞罪者，亦改為斬罪，即行正法。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、各首督撫，除事關重大，案涉疑難，應行提審要件，或奉旨發交審辦，以及民人控告官員營私枉法、濫刑斃命各案，俱令率同司道等親行研審，並司道等官接受所屬控詞，遇有前項各情，或經上司批發之案，亦即親提審辦，間有戶婚、田土案件，頭緒紛繁，必須酌派妥員代為查審者，於結案時，仍由該司道等官覆勘，定擬具詳，不得僅委屬員承審外，其餘上控之件，訊係原問各官業經定案，或案雖未定，而有抑勒畫供、濫行羈押，及延不訊結，並書役詐贓舞弊情事，如在督撫處具控，即發交司道審辦。或距省較遠，即發交該管守巡道審辦。如在司道處具控，即分別發交本屬知府，或鄰近府州縣審辦。如在府州處具控，即由該府州親提審辦。概不准覆交原問官，並會同原問官辦理。審明後，按其罪名，係例應招解者，仍照舊招解；係例不招解者，即由委審之員詳結。其有委審之後，復經上控者，即令各上司衙門親提研鞫，不得復行委審。若命盜等案尚未成招，尋常案件尚無堂斷，而上控呈詞内又無抑勒畫供，濫行羈押，及延不訊結，並書吏詐贓舞弊各等情，應即照本宗公事未結絶者，發當該官司追問律，仍令原問官審理；該管上司，仍照律取具歸結緣由勾銷。倘有應親提而委審，或應親提委審，而發交原問衙門者，即令該督撫指名嚴參，交部照例議處。其所委之員，若有瞻徇聽囑等弊，亦即嚴參治罪。該督撫有違例委審者，亦照例議處。至於刁健之徒，本無冤抑，或因負罪受懲，掩飾己非，捏款誣控，或因鬪毆、婚姻、田宅等事，不赴本管官控理，輒赴上司衙門架詞妄控者，仍按律治罪。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="411">
                    <title lang="ch">Yousi jueqiu dengdi 有司決囚等第</title>
                    <title lang="en"/>
                    <title lang="fr"/>
                    <content lang="ch">凡<inf>有司於</inf>獄囚<inf>始而</inf>鞫問明白，<inf>繼而</inf>追勘完備，軍流徒罪各從府州縣決配。至死罪者，在内法司定議，在外聽督撫審録無冤，依律議擬<inf>斬絞情罪</inf>，法司覆勘定議，奏聞<inf>候有</inf>回報，<inf>應立決者</inf>委官處決。故延不決者，杖六十。○<inf>其公同審録之際</inf>若犯人<inf>自行</inf>反異<inf>原招，或</inf>家屬<inf>代訴</inf>稱冤，<inf>審録官</inf>即便<inf>再與</inf>推鞫。事果違枉，<inf>即公</inf>同將原問原審官吏，通問改正。<inf>同將原問原審之官吏通行提問，改正其罪。</inf>○若<inf>囚犯</inf>明稱冤抑，<inf>審録官</inf>不為申理<inf>改正</inf>者，以入人罪故<inf>或受贓挾私</inf>失<inf>或一時不及參究</inf>論。
                    </content>
                    <li id="1">
                        <content lang="ch">一、秋審時，督撫將重犯審擬情實、緩決、可矜具題，限五月内到部。刑部將原案及法司看語，並督撫看語，刊刷招册，送九卿、詹事、科道各一册，八月内在金水橋西會同詳核情實、緩決、可矜，分擬具題，請旨定奪。其盛京等處案件，亦造入各省秋審案内具題。俟命下日，先後咨行直省，將情實人犯，於霜降後、冬至前正法。其咨文到地方限期：雲南、貴州、四川、廣西、廣東、福建限四十日，江西、浙江、湖南、甘肅限二十五日，江南、陝西、湖北限十八日，河南限十二日，山東、山西限九日，直隸限四日，盛京限十五日，寧古塔限一個月。限内遲延不到者，該督撫將遲延地方官查[註]明指參。至於秋審具題後，如有新結重案，俱入次年秋審。
                            家紅按:原書“查”作“察”。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、秋朝審處決重囚，及一應立決人犯，如遇冬至以前，十日為限；夏至以前，五日為限，俱停止行刑。若文到正値冬至、夏至、齋戒日期，及已過冬至、夏至者，於冬至七日、夏至三日以後，照例處決。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、刑部現監重犯，每年一次朝審，刑部堂議後，即奏請特派大臣覆核，俟核定具奏後，摘緊要情節，刊刷招册，送九卿、詹事、科道各一册，於八月初間，在金水橋西會同詳審，擬定情實、緩決、可矜具題，請旨定奪。其情實者，與各省秋審情實人犯，刑科皆於本省勾到前五日覆奏一次，經御筆勾除者正法，其餘仍監固。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各省每年題結斬絞重案，刑部於次年開印後，分類摘敘簡明事由，繕折奏聞。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡每年秋審，遇審某省，即令某道御史與掌道一體上班朝審，令京畿道御史同掌道與審。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡秋審勾到時，遇某省本章，即著某道御史承辦。朝審案件，令京畿道專辦。行刑時，著刑科給事中及刑部侍郎一人監視。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡官犯及常犯罪干[註]服制，由立決改為監候者，又卑幼聽從尊長主使，毆死本宗小功、大功、兄姊及尊屬，例應斬候者，刑部於秋審時，俱列入情實，各另繕一册，列於各該省常犯情實黄册之前，進呈候勾。官犯俟十次免勾之後，服制常犯俟兩次免勾之後，大學士會同刑部堂官，將人犯招册，復加詳勘，其有實在情節可寛者，摘敘案情，確加看語，請旨改入緩決。
                            家紅按:原書“干”作“千”。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、各省官犯，如係貪酷敗檢，侵虧狼籍，及有心巧詐，不盡臣職，罪應斬絞之員，其審題結案在行刑之日以前者，著皆補疏題請。情實予勾者，即行刑之日已過，亦著行刑。在行刑以後審結者，入下年新事册内，刑部仍黏簽聲明。其尋常私罪案犯，無前項情節者，著牢固監候，俟次年秋審辦理，不得概請補入本年情實。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、各省秋審本揭，如係新事，初次入秋審者，照舊備敘案由，確加看語，以憑會核。其舊事緩決人犯，摘敘簡明略節，依次彙為一本具題，俱不必敘入問供，以省繁冗。至九卿會審時，刑部分送招册内，除情實未勾，及初次入秋審者，仍刷印招册，分送詳核外，其舊事已入緩決者，不必重複備册，分送會審，止於會審時逐一唱名。進呈秋審本内，亦開列起數，名數具題。若舊事内有一二案尚須商議，並該督撫前擬情實、後改緩決，前擬緩決、後改可矜之案，仍聽刑部摘出，臨期印册，分送九卿，公同會議。朝審案犯，一體辦理。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、秋審可矜人犯内，如子婦不孝，詈毆翁姑，其夫忿激致斃，或因該犯之母素有姦夫，已經拒絶，後復登門尋釁，以致拒毆致斃者，此等情切天倫，一時義激，與尋常很鬪者不同，刑部會同九卿，遇有似此罪犯，案情既確，俱量為區別，照免死減等例，再減一等發落，仍逐案隨本聲明請旨。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、緦麻服屬人犯，於停勾二次之後，亦照期功以上例，大學士會同刑部一體省核，改入緩決。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、各省每年秋審，臬司核辦招册，務須先期定稿，陸續移咨在省司道，會同虚衷商榷，聯銜具詳，督撫覆核定擬。至期會審，司道等官俱赴督撫衙門辦理。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、各省官犯於定案時，即在按察使衙門收禁，秋審勾本到省，照刑部決囚之例，將情實官犯全行綁赴市曹，即令按察使監視行刑。奉到諭旨，當場開讀，按照予勾之犯，驗明處決。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、每年秋審勾到後，大學士會同刑部，將已勾、未勾情節，摘敘簡明事由奏聞，行知各督撫，於處決時，揭示通衢曉諭。朝審由刑部發交該城榜示，其各省官犯，俱俟朝審勾到後，奏聞頒發。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、每年朝審勾到，刑部將人犯綁出之日，步軍統領衙門派步軍翼尉一員護送。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、秋朝審情實官常犯，有經十次未勾者，刑部查明奏聞，下次改入緩決，不得擅改可矜。其官犯緩決後，如遇查辦緩決三次以上時，不得與常犯一例減等，其中或有應行寛宥者，恭候諭旨辦理。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、直省每年應入秋審案犯，於應勘時仍令各督撫提解省城，率同在省司道，公同會勘，定擬具題。至緩決人犯解審一次之後，情罪無可更定者，只令有司敘由詳報，停其解審。其曾擬情實，未經勾決之犯，及前擬緩決、後改情實，並緩決人犯内情可矜疑者，仍照例解審。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、秋審人犯解省之時，俱令州縣徑行解司，仍報明該管各府。審後，亦即由司給發護牌，分發各州縣收禁，仍彙文行知各該府。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、各省起解秋審人犯，各州縣如有相距在七十里以外，不及收禁者，該地方官預期選撥幹役，前赴寄宿之處，傳齊地保，知會營汛，同原解兵役，支更巡邏防範。審後發回，一體辦理。倘有疏脱及縱放等情，將各該役照短解兵役例，與原解兵役分別治罪。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、直省委員押解秋審人犯，止令逐程交替，不必長解守候。其交替之時，將人犯并解役當面點交，前站委員收明，始回本地。其審畢發回時，亦照此逐程發遞。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、大、宛兩縣秋審勾決，及一應斬絞立決重犯，刑部於奉旨後，即一面徑行順天府府尹，轉飭該縣就近辦理，一面仍行文直隸總督備案。</content>
                        <content lang="en"/>
                        <content lang="fr"/>
                    </li>
                    <li id="22">
                        <content lang="ch">一、秋審查辦留養承祀之案，如距省在八百里以内府州所屬者，由該督撫督同臬司，親提犯屬、屍親、族鄰人等，逐加研訊，實係親老丁單，及孀婦獨子，方准查辦。倘親屬實在老病，不能就道者，州縣查明，禀請督撫遴委道府大員，前往就近查訊，取具供結，詳報督撫、臬司，覆核辦理。其距省在八百里以外府州所屬，及正犯例不解省，向由該管巡道審轉者，即由該管巡道就近提齊犯屬、屍親、族鄰人等，查取供結詳辦。若犯屬及屍親等籍隸他省者，即移咨所轄之該省督撫，按照離省道路遠近，分別提審，訊取供結，報部核辦。</content>
                        <content lang="en"/>
                        <content lang="fr"/>
                    </li>
                    <li id="23">
                        <content lang="ch">一、凡各省州縣招解逆匪兇盜，罪應斬梟立決人犯，該督撫於各州縣解犯到省，審明題奏後，即留禁按察使監，及首府縣監，牢固監禁。俟奉到逆匪兇盜案内部文，按察使會同督撫標中軍，督率府縣，親提各犯驗明，綁赴市曹，監視處決。應梟示者，仍傳首犯事地方示衆。</content>
                        <content lang="en"/>
                        <content lang="fr"/>
                    </li>
                    <li id="24">
                        <content lang="ch">一、各省秋審斬絞重犯，俟督撫審勘後，俱發回各州縣監禁，接准部文後，即於犯事地方處決。惟福建之臺灣府屬，甘肅之哈密、安西、玉門、敦煌等廳州縣斬絞監候人犯，專令按察使照舊收監。其應支囚糧衣藥，及遇有疏脱監斃事件，俱查照定例，一體辦理。</content>
                        <content lang="en"/>
                        <content lang="fr"/>
                    </li>
                    <li id="25">
                        <content lang="ch">一、各省駐防旗人犯該斬絞者，毋庸解部，即在理事同知衙門收禁。如有應入秋審人犯，令將軍、都統等悉心確核，分別情實、緩決、可矜，造册題達，刑部、九卿會核具題。至勾到時，某省駐防，即另册同各省應勾人犯一體辦理。</content>
                        <content lang="en"/>
                        <content lang="fr"/>
                    </li>
                    <li id="26">
                        <content lang="ch">一、秋朝審官犯，刑部於每年年終彙開清單，具奏一次。單内將所犯事由、罪名及監禁年分，並該犯年歲，詳細註明。</content>
                        <content lang="en"/>
                        <content lang="fr"/>
                    </li>
                    <li id="27">
                        <content lang="ch">一、戲殺、誤殺及竊贓滿貫，並三犯竊盜，贓至五十兩以上，問擬絞候，應入緩決之案，秋朝審一次之後，刑部查核奏明，將戲殺、誤殺之犯，減為杖一百、流三千里；竊贓滿貫三犯竊盜，贓至五十兩以上之犯，減發雲貴、兩廣極邊煙瘴充軍。其搶奪滿貫人犯，及誤殺案内所殺係其人之祖父母、父母、伯叔父母、妻、兄弟、子孫、在室女者，俱俟查辦緩決時，再行照例辦理，不在此例。</content>
                        <content lang="en"/>
                        <content lang="fr"/>
                    </li>
                    <li id="28">
                        <content lang="ch">一、擅殺問擬絞候，入於秋審緩決辦理之犯，除謀故、火器殺人，或連斃二命，及各斃各命，致斃人數在四人以上者，均不准一次減等外，其餘俱於緩決一次後，即予減等發落。其遇有親老丁單，應行查辦留養者，仍照向例，分別辦理。</content>
                        <content lang="en"/>
                        <content lang="fr"/>
                    </li>
                    <li id="29">
                        <content lang="ch">一、湖南省鳳凰、乾州、永敘三廳命盜案犯，由廳徑行招解臬司審轉，毋庸解道。其秋審人犯，即責成不由審轉之該管本道親履覆勘。遇有異同，仍遵定例辦理。</content>
                        <content lang="en"/>
                        <content lang="fr"/>
                    </li>
                    <li id="30">
                        <content lang="ch">一、距京路遠各省應入秋審案件，於每年冬季道員巡歴覆審之時，臬司衙門將已經審結具題，約計次年熱審可以接准部咨者，逐一查明，移行該道府，同已經接准部咨各案，一體預行覆審，造册申送。如至期遇有未准部咨，及部駁另審者，臬司照例扣除，仍知會該道，歸入下年秋審。</content>
                        <content lang="en"/>
                        <content lang="fr"/>
                    </li>
                    <li id="31">
                        <content lang="ch">一、滇省秋審，除曲靖等八府，及距省不遠之直隸四廳州人犯，仍解省會鞫外，其離省窵遠之永昌、順寧、麗江、昭通、廣南、普洱等六府，即責令不由審轉之各道員，於冬季巡歴時親加研鞫，不必會同該府。其由該道審轉，如迤西之景東、永北兩廳人犯，令迤 南道親審。迤 南之鎮沅直隸州，及州屬恩樂縣人犯，令迤西道親審。倘該道不親加勘鞫，僅以册結了事，以致案有冤抑，該督撫嚴參究治。</content>
                        <content lang="en"/>
                        <content lang="fr"/>
                    </li>
                    <li id="32">
                        <content lang="ch">一、貴州直隸普安州一應命盜重案，徑行招解臬司，毋庸解道審轉。</content>
                        <content lang="en"/>
                        <content lang="fr"/>
                    </li>
                    <li id="33">
                        <content lang="ch">一、距省窵遠之府州所屬秋審人犯，均免其解省。如廣西省泗城、鎮安、太平三府所屬之凌雲、西林、西隆、小鎮安、天保、歸順、奉議、崇善、龍州、寧明、永康、左州、養利等各廳州縣人犯，責成左江道；思恩府屬之武緣、百色人犯，責成右江道。貴州省黎平府本屬，及所管之古州、下江、開泰、永從、錦屏各廳縣，責成貴東道。江蘇省徐州府所屬各州縣，責成徐州道。海州所屬各縣，及淮安府所屬之阜寧、安東二縣，責成淮海道。<inf>按：淮海、淮揚現只一道，應併作一筆，改為“海州及淮安府所屬各縣”。</inf>淮安府所屬之山陽、鹽城、清河、桃源四縣，責成淮揚道。安徽省鳳陽、潁州二府，及泗州所屬各州縣，責成盧鳳道。<inf>按：《處分則例》係“鳳陽、潁州、泗州三府州屬”。</inf>河南省汝寧府及光州所屬各州縣，責成南汝光道。湖北省鄖陽、襄陽二府所屬各州縣，責成安襄勲道；宜昌、施南二府所屬各州縣，責成荊宜施道。湖南省永順、沅州二府所屬各縣，及靖州所屬各縣，責成辰沅永靖道。<inf>按：下條湖南省有鳳凰、永綏、乾州等五廳解赴辰沅永靖道，此例無此五處，緣此仍係乾隆四十二年舊例，彼係道光年間新例故也。惟鳳凰等五廳秋審，自應仍歸道辦理矣。</inf>山西省大同、朔平二府所屬各州縣，責成雁平道；口外歸化等五廳所屬，責成歸綏道；平陽、蒲州二府及解州、絳州所屬各州縣，責成河東道。陝西省楡林、延安二府，及綏德州所屬，責成延楡綏道；漢中、興安二府各屬，責成陝安道。江西省南安、贛州、寧都三府州各屬，責成南贛寧道。四川省之寧遠、重慶、夔州、綏定四府，及酉陽、忠州、敘永等府州所屬，並廣東省之高州、廉州、雷州、潮州四府所屬<inf>按：《處分則例》四川有“石柱廳”、廣東省有“瓊州等”字樣，應參看</inf>，及浙江省之温州、處州二府所屬，均責成該管道員。<inf>按：《處分則例》“浙江省温、處二府所屬”之下有“玉環廳”三字，應參看。</inf>甘肅省西寧府所屬之循化、貴德、丹噶爾三廳，並大通一縣，責成西寧道；慶陽府所屬五州縣，涇州直隸州並所屬三縣，責成平慶涇道。寧夏府所屬五州縣，責成寧夏道；階州直隸州並所屬二縣，責成鞏秦階道；肅州直隸州並所屬一縣，安西直隸州並所屬敦煌、玉門二縣，及哈密廳，責成安肅道。各於冬季巡歴時，逐一親加研鞫，造册加結，移報院司彙核，不必會同該府。倘有鳴冤翻異者，即將本犯解省，聽候院司覆審。如有續行補入之案，補勘移報。倘該道不實力奉行，或有冤抑，不為昭雪，或任犯混供，率行解省，該督撫嚴參究治。</content>
                        <content lang="en"/>
                        <content lang="fr"/>
                    </li>
                    <li id="34">
                        <content lang="ch">一、距省窵遠府廳州所屬之各廳州縣，尋常遣軍流徒人犯，及命案擬徒人犯，均毋庸解省。如廣西省泗城、鎮安、太平三府所屬者，解赴左江道；思恩府所屬之百色、武緣兩處，解右江道。雲南有昭通府所屬者，解赴迤東道；大理、麗江、永昌、順寧四府，及永北、景東、蒙化三廳並所屬者，解赴迤西道；普洱府及鎮沅、元江二州並所屬者，解赴迤南道。貴州省黎平府本屬，及所管之古州、下江、開泰、永從、錦屏各廳縣，解赴貴東道；大定府所屬之威寧州、水城廳，解赴貴西道；貴陽、石阡、大定、興文、遵義、安順、都匀、鎮遠、思南、思州、銅仁十一府，及平越州所屬者，解赴各該管府州。江蘇省徐州府所屬者，解赴徐州道；海州所屬及淮安府所屬之阜寧、安東二縣，解赴淮海道；淮安府所屬之山陽、鹽城、清河、桃源四縣，解赴淮揚道。安徽省風陽、潁州二府所屬，及泗州並所屬者，解赴盧鳳道。河南省汝寧府所屬，及光州並所屬者，解赴南汝光道。湖北省鄖陽、襄陽二府所屬者，解赴安襄鄖道；宜昌、施南二府所屬者，解赴荊宜施道。湖南省永順、沅州二府所屬，及靖州、鳳凰、永綏、乾州、晁州、古丈坪五廳並所屬者，解赴辰沅永靖道。四川省寧遠、重慶、夔州、綏定四府所屬，及酉陽、忠州、敘永廳、石柱廳並所屬者，解赴該管巡道。山西省大同、朔平二府所屬者，解赴雁平道；口外歸化等五廳並所屬者，解赴歸綏道；平陽、蒲州二府所屬，及解州、絳州並所屬者，解赴河東道。陝西省楡林府所屬者，解赴延楡綏道；漢中、興安二府所屬者，解赴陝安道。江西省南安、贛州二府所屬，及寧都州並所屬者，解赴南贛寧道。廣西省雷州、瓊州二府所屬者，解赴雷瓊道；高州、廉州二府所屬者，解赴高廉道；潮州府所屬者，解赴惠潮嘉道。浙江省温州、處州二府所屬者，解赴温處道。<inf>按：《處分則例》有“玉環廳”。</inf>福建省臺灣府所屬者，解赴臺灣道。直隸省承德府所屬者，解赴熱河道；宣外府所屬及張家口、獨石口、多倫諾爾廳並所屬者，解赴口北道；永平府所屬及遵化州並所屬者，解赴通永道；順德、廣平、大名三府所屬者，解赴大名道。甘肅省西寧府所屬之循化、貴德、丹噶爾三廳、大通一縣，解赴西寧道；慶陽府所屬之五州縣、涇州直隸州並所屬三縣，解赴平慶涇道。寧夏府所屬之五州縣，解赴寧夏道；階州直隸州並所屬二縣，解赴鞏秦階道；肅州直隸州並所屬一縣，安西直隸州並所屬敦煌、玉門二縣，及哈密廳，解赴安肅道。就近審轉，詳報院司核辦。倘有鳴冤翻異，分別提審解省。其命案内遣軍流犯，仍各解省覆審。</content>
                        <content lang="en"/>
                        <content lang="fr"/>
                    </li>
                    <li id="35">
                        <content lang="ch">一、五城及步軍統領衙門審理案件，如戶婚、田土、錢債細事，並拿獲竊盜、鬪毆、賭博，以及一切尋常訟案，審明罪止枷杖笞責者，照例自行完結。其旗民詞訟，各該衙門均先詳審確情，如應得罪名在徒流以上者，方准送部審辦，不得以情節介在疑似，濫行送部。若將不應送部之案率意送部者，刑部將原案駁回，仍據實奏參。如例應送部之案而自行審結，亦即查參核辦。至查拿要犯，必須贓證確鑿，方可分別奏咨，交部審鞫。若將案外無辜之人率行拿送，一經刑部審明並非正犯，即將該管官員參奏，番捕人等照例治罪。其鬪毆養傷者，務當依限報痊，驗明傳訊，毋許藉傷延宕。飭坊查拘人證要犯，限一兩日送部。若逾限催至三次不到者，即將司坊官參處。</content>
                        <content lang="en"/>
                        <content lang="fr"/>
                    </li>
                    <li id="36">
                        <content lang="ch">一、刑部奉旨[註]特交事件，即審明無罪可科，應具折覆奏。<inf>按：此奏結者。</inf>如罪至斬絞，仍會同三法司核擬，特題完結。<inf>按：此會題者。</inf>其他案件，除杖枷等罪竟行發落外，犯該遣軍流徒，及軍流徒折枷等罪，倘非尋常經見之事，及酌重酌輕之案，並犯罪文自監生以上、武自驍騎校以上，或本身雖白丁，係現任大員子弟，犯該斷決者，俱詳敘供招，不拘件數、時日，隨結隨題。内有酌重酌輕案件，仍於改擬之處，黏貼黄簽，恭呈御覽，俟奉旨之日發落。<inf>按：此專題者，以下係彙題者。</inf>尋常徒流軍遣等罪，於審結之日先行發落，按季彙題。<inf>按：又見照刷文卷，應參看。</inf>
                            家紅按:原書“奉旨”作“奉”。</content>
                        <content lang="en"/>
                        <content lang="fr"/>
                    </li>
                    <li id="37">
                        <content lang="ch">一、凡祖父母、父母因子孫觸犯，呈送發遣之案，該州縣於訊明後，不必解勘，止詳府司核明，轉詳督撫核咨，俟部覆准，即定地起解。若係嫡母、繼母，及嗣父母呈送發遣，仍照舊解勘。</content>
                        <content lang="en"/>
                        <content lang="fr"/>
                    </li>
                    <li id="38">
                        <content lang="ch">一、刑部核覆各省審題事件，内有餘犯擬罪未當，應駁令覆審。而正犯應立正典刑，無庸質訊，其罪又無可加者，即決正犯，不必一概駁令覆審。</content>
                        <content lang="en"/>
                        <content lang="fr"/>
                    </li>
                    <li id="39">
                        <content lang="ch">一、應行立決人犯，應在京處決者，如適當雨澤愆期，清理刑獄之時，並祈雨祈雪期内，刑部將此等應結案牘暫行停止題奏，俟雨澤霑足，再行請旨。如係應在外處決者，俱照常題奏。</content>
                        <content lang="en"/>
                        <content lang="fr"/>
                    </li>
                    <li id="40">
                        <content lang="ch">一、雲南省處決重囚，部文到日，如州縣無同城佐貳，印官公出，除公出報府有案，並縣在附郭者，仍照定例，由府委員監決外，其非附郭首縣，如有卒奉調遣，不及報府者，部文到日，即准令該吏目、典史會同營員，代為監決，仍將印官因何公出，及代為監決緣由，具報上司查核，毋庸申請本府另行委員。</content>
                        <content lang="en"/>
                        <content lang="fr"/>
                    </li>
                    <li id="41">
                        <content lang="ch">一、凡兇盜逆犯干涉軍機，應行立決，及須刑鞫者，均即隨時辦理，聲明咨部，毋庸拘泥停刑舊例。其尋常案件，仍照定例月日停刑。</content>
                        <content lang="en"/>
                        <content lang="fr"/>
                    </li>
                    <li id="42">
                        <content lang="ch">一、直省處決重囚，部文到省之日，除州縣遠而道府近者，仍照舊例辦理外，其州縣近而道府遠者，不必由道府轉行，該督撫即派委在省之同知等官，馳往監決。</content>
                        <content lang="en"/>
                        <content lang="fr"/>
                    </li>
                    <li id="43">
                        <content lang="ch">一、凡五城提督、順天府各衙門，遇有應行遞解之下賤匪類，並兇頑生事及實患瘋病等項人犯，除籍係直隸，就近遞回者，聽各該衙門照舊辦理外，其應解回別省人犯，均敘明案由，交送刑部核明應解與否，分別辦理，三月彙奏一次。</content>
                        <content lang="en"/>
                        <content lang="fr"/>
                    </li>
                    <li id="44">
                        <content lang="ch">一、庫爾哈喇烏蘇地方遇有一切命盜等案，俱責令營員會同糧員，查驗訊供，解送迪化州辦理。</content>
                        <content lang="en"/>
                        <content lang="fr"/>
                    </li>
                    <li id="45">
                        <content lang="ch">一、外省徒罪案件，如有關係人命者，均照軍流人犯解司審轉，督撫專案咨部核覆，仍令年終彙題。其尋常徒罪，各督撫批結後，即詳敘供招，按季報部查核。</content>
                        <content lang="en"/>
                        <content lang="fr"/>
                    </li>
                    <li id="46">
                        <content lang="ch">一、山東省凡有賭博、姦拐、窩藏、竊盜、容留邪匪等案，在地窨内被獲者，各就所犯本條，加一等治罪，並將地窨平毀。</content>
                        <content lang="en"/>
                        <content lang="fr"/>
                    </li>
                    <li id="47">
                        <content lang="ch">一、凡立決之犯，部文到日，如正印官公出，令同城之州同、州判、縣丞、主簿等官，會同本城武職，遵查不停刑日，代行監決。若該地方無佐貳官，令該知府於部文到時，即委府屬之同知、通判、經歴等官，速至該州縣，會同武職，代行監決。該佐貳等官俟監斬後，將正印官因何事公出，並見委某官，於何年月日，會同武職某官，監決何犯，逐一詳報各上司查核。</content>
                        <content lang="en"/>
                        <content lang="fr"/>
                    </li>
                    <li id="48">
                        <content lang="ch">一、凡遇南郊、北郊大祀之期，前五日、後五日，刑部及順天府衙門凡在京立決重犯，俱停止題奏。其核覆外省速議及立決本章，仍止迥避齋戒日期。</content>
                        <content lang="en"/>
                        <content lang="fr"/>
                    </li>
                    <li id="49">
                        <content lang="ch">一、奉天所屬十二州縣辦理旗民事件，無分滿漢，俱令自行審理，於訊明定擬之後，旗人笞杖等罪，概行移旗發落，仍知照該州縣備案。至承審時，遇有旗人應刑訊之處，仍照例刑訊。</content>
                        <content lang="en"/>
                        <content lang="fr"/>
                    </li>
                    <li id="50">
                        <content lang="ch">一、凡人犯到配，除五徒三流照應得杖數折責外，其發遣新疆、黑龍江當差為奴者，到配時照例安插，俱不決杖。若問擬五軍及總徒、准徒罪名，俱於逐案引律出語内聲明，至配所杖一百折責發落。</content>
                        <content lang="en"/>
                        <content lang="fr"/>
                    </li>
                    <li id="51">
                        <content lang="ch">一、凡綠營兵丁因事斥革後，即移明地方官，另記年貌册檔，嚴加管束，按季點驗稽查。若有作姦犯科，除實犯死罪外，犯軍流以下，俱照凡人加一等治罪。管束不嚴之本犯父兄，如犯在軍流以上，照不能禁約子弟為盜例，杖一百。如在徒杖以下，照不能禁約子弟為竊例，笞四十。鄰佑知情容隱者，即視其父兄應得罪名，減二等治罪。約束不嚴之地方官，交部議處。</content>
                        <content lang="en"/>
                        <content lang="fr"/>
                    </li>
                    <li id="52">
                        <content lang="ch">一、凡扈從車駕官員之跟隨僕役，如有在途次毆斃人命等案，該督撫即行具奏，恭候欽派大臣，會同行在法司審明，迅速辦理，不得拘泥尋常例限。其餘日行事件，亦不得輾轉稽遲。違者，將該督撫交部嚴加議處。</content>
                        <content lang="en"/>
                        <content lang="fr"/>
                    </li>
                    <li id="53">
                        <content lang="ch">一、盛京刑部審辦題奏案件，有經部議駁者，刑部即奏請交盛京將軍，或別部侍郎内特派一員，會同覆審。如係咨駁之案，即聲明交與盛京將軍詳細會審。</content>
                        <content lang="en"/>
                        <content lang="fr"/>
                    </li>
                    <li id="54">
                        <content lang="ch">一、凡命盜案内，本例係由死罪減為發遣軍流者，定案時仍專本具題，不得同尋常軍遣等案咨部彙題完結。其罪應斬絞凌遲人犯在監病故者，隨案咨部完結，毋庸具題。</content>
                        <content lang="en"/>
                        <content lang="fr"/>
                    </li>
                    <li id="55">
                        <content lang="ch">一、凡罪應凌遲之案，如謀反、大逆，但共謀者，謀殺祖父母、父母者，妻妾殺夫之祖父母、父母者，妻妾謀殺故夫祖父母、父母者，殺一家非死罪三人，及支解人為首者，謀殺期親尊長、外祖父母者<inf>情可矜憫，例准夾籖聲明之案，仍專本具題</inf>，採生折割人為首者，子孫毆死祖父母、父母者，糾衆行劫在獄罪囚，持械拒殺官弁，為首及下手殺官者，尊長謀占財産，圖襲官職，殺功緦卑幼一家三人者，發遣當差為奴之犯，殺死伊管主一家三人者，罪囚由監内結夥反獄，持械拒殺官弁，為首及下手殺官者，妻妾因與有服親屬通姦，同謀殺死親夫者<inf>若與平人通姦謀殺，仍專本具題</inf>；並罪應斬梟案内，如卑幼圖財強姦謀殺尊長者，殺一家非死罪二人，如死係父祖子孫，及服屬期親者，洋盜、會匪及強盜拒殺官差者；罪應斬決案内，如子孫毆祖父母、父母，及妻妾毆夫之祖父母、父母者，暨兩造赴京呈控，奏交該省審辦，或曾經刑部奏駁之案，俱專折具奏。其餘尋常罪應凌遲、斬梟之案，仍循例具題。各督撫於專奏摺尾，將援照刑部議定條款，例得專折陳奏之處聲明。倘有強行比附，率意改題為奏，刑部即參奏駁回，仍令照例具題，或應奏不奏，亦即查參。</content>
                        <content lang="en"/>
                        <content lang="fr"/>
                    </li>
                    <li id="56">
                        <content lang="ch">一、各省奉到立決人犯部文，該督撫按程按日計算。如由府廳州縣在正月、六月停刑期内者，即將部文密存按察使内署，仍按程日計算，行至州縣已非停刑日期，釘封專差馳遞。該州縣奉到部文，即日處決。</content>
                        <content lang="en"/>
                        <content lang="fr"/>
                    </li>
                    <li id="57">
                        <content lang="ch">一、凡應擬斬絞人犯，染患重病，該督撫接到州縣通詳，即先具文報部<inf>按：此指未結案而言</inf>，仍責成該督撫詳加查核。如有假捏情事，立將承審及核轉各員，嚴行參處。倘督撫不行詳察，經部核對原咨，查出弊竇，將該督撫一併嚴參。其前項人犯，遇有在監病故，無論曾否結案，及已未入秋審情實、緩決，該州縣立時詳報，該督撫據詳派員前往相驗。若時逢盛暑，或離省窵遠之各廳州縣，該管道府據報，即派鄰近之員往驗。如病故係新舊事情實人犯，該督撫於接到詳文之日，先行題報<inf>按：此重在於秋審册内扣除一層</inf>，總不得過十日之限。其派員相驗，及研訊刑禁人等有無凌虐情弊，除去程限日期，以一月為限，具文報部。若係緩決及應入次年秋審情實人犯，仍照向例辦理。如驗報遲逾，分別交部議處。</content>
                        <content lang="en"/>
                        <content lang="fr"/>
                    </li>
                    <li id="58">
                        <content lang="ch">一、凡審辦逆倫重案，除子孫毆傷、誤傷、誤殺及過失殺祖父母、父母，仍各照定例辦理外，其子孫毆殺祖父母、父母之案，無論是否因瘋，悉照本律問擬。如距省在三百里以内，無江河阻隔者，均於審明後，即恭請王命，委員會同該地方官押赴犯事地方，即行正法。若距省在三百里以外，即在省垣正法，仍將首級解回犯事地方梟示。</content>
                        <content lang="en"/>
                        <content lang="fr"/>
                    </li>
                    <li id="59">
                        <content lang="ch">一、搶竊計贓、計次、計人數，並勒贖得贓，問擬軍流各犯，及搶竊逾貫，首犯已故，從犯罪止擬流之案，除係直隸州所屬，向例由道審轉者，仍由該管各道審轉，毋庸解司，及各道所轄直隸州離道較遠，仍照舊章徑行解司外，其餘各廳州縣，概將人犯解該管府廳州審轉具詳，由司覆核，專案請咨，毋庸轉解司道勘轉。倘犯供翻異，由該管府廳州就近查提質訊，或發回另審。若内有關係拒捕及陵虐重情，並干礙參處之案，仍分別解司、解道，以昭詳愼。倘承辦之員有故勘及捏飾情弊，致犯申訴冤抑，仍令各督撫嚴行參究，提省審辦。</content>
                        <content lang="en"/>
                        <content lang="fr"/>
                    </li>
                    <li id="60">
                        <content lang="ch">一、廣西東蘭州屬之那地土[註]州、凌雲縣屬之天峩哨，去州縣城在三百里以外，及全州屬之西延州同、西隆州屬之八達州同，去州城在一百以外之盜案，准令該處分駐州同、州判、縣丞會同營汛，前往代勘録供，送交該州縣承審。如有查勘不實，照例議處。其東蘭、凌雲去州縣不及三百里，全州、西隆州去州不及一百里之盜案，仍由該州縣自行往勘。
                            家紅按:原書“土”作“士”。</content>
                        <content lang="en"/>
                        <content lang="fr"/>
                    </li>
                    <li id="61">
                        <content lang="ch">一、滇省審辦結盟擾害匪徒，除犯該死罪者，仍行解省審辦外，其罪應遣軍流罪人犯，無論離省道途遠近，均令該管府州審轉，臬司覆核詳咨，毋庸解省審勘。倘承辦之員有故勘及捏飾情弊，以致案犯申訴冤抑，仍令各督撫嚴行究參，提省審辦。</content>
                        <content lang="en"/>
                        <content lang="fr"/>
                    </li>
                </lu>
                <lu id="412">
                    <title lang="ch">Jianyan shishang buyishi 檢驗屍傷不以實</title>
                    <title lang="en"/>
                    <title lang="fr"/>
                    <content lang="ch">凡<inf>官司初</inf>檢驗屍傷，若<inf>承委</inf>牒到託故<inf>遷延</inf>不即檢驗，致令屍變，及<inf>雖即檢驗</inf>不親臨<inf>屍所</inf>監視，轉委吏卒<inf>憑臆增減傷痕</inf>，若初<inf>檢與</inf>復檢官吏相視[註]扶同屍状，及<inf>雖親臨監視</inf>不為用心檢驗，移易<inf>如移腦作頭之類</inf>輕重<inf>如本輕報重，本重報輕之類</inf>，增減<inf>如少增作多，如有減作無之類</inf>屍傷不實，定執<inf>要害</inf>致死根因不明者，正官杖六十，<inf>同檢</inf>首領官杖七十，吏典杖八十。仵作、行人檢驗不實，扶同屍状者罪亦如<inf>吏典，以杖八十坐</inf>之。<inf>其官吏、仵作</inf>因<inf>檢驗不實</inf>而罪有增加者，以失出入人罪論。<inf>失出減五等，失入減三等。</inf>○若<inf>官吏、仵作</inf>受財，故檢驗不以實<inf>致罪有增減</inf>者，以故出入人罪論。贓重<inf>於故出、故入之罪</inf>者，計贓以枉法各從重論。<inf>止坐受財檢驗不實之人，其餘不知情者，仍以失出入人罪論。</inf>
                        家紅按:原書“視”作“見”。</content>
                    <li id="1">
                        <content lang="ch">一、遇告訟人命，有自縊、自殘及病死，而妄稱身死不明，意在圖賴詐財者，究問明確，不得一概發檢，以啓弊竇。其果係鬪殺、故殺、謀殺等項當檢驗者，在京委刑部司官及五城兵馬司、京縣知縣，在外委州縣正印官，務須於未檢驗之先，即詳鞫屍親、證佐、兇犯人等，令其實招以何物傷何致命之處，立為一案。隨即親詣屍所，督令仵作如法檢報。定執要害致命去處，細驗其圓長、斜正、青赤、分寸，果否係某物所傷，公同一干人衆質對明白，各情輸服，然後成招。或屍久發變，青赤顏色，亦須詳辨，不許聽憑仵作混報擬抵。其仵作受財，增減傷痕，扶同屍状，以成冤獄，審實，贓至滿數者，依律從重科斷。<inf>不先究致死根因明確，概行檢驗者，官吏以違制論。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、諸人自縊、溺水身死，別無他故，親屬情願安葬，官司詳審明白，准告免檢。若事主被強盜殺死，苦主自告免檢者，官與相視傷損，將屍給親埋葬。其獄囚患病，責保看治而死者，情無可疑，亦許親屬告免覆檢。若據殺傷而死者，親屬雖告，不聽免檢。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡人命重案，必檢驗屍傷，註明致命傷痕，一經檢明，即應定擬。若屍親控告傷痕互異者，許再行覆檢，勿得違例三檢，致滋拖累。如有疑似之處，委別官審理者，所委之官帶同仵作親詣屍所，不得吊屍檢驗。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡人命呈報到官，該地方印官立即前往相驗，止許隨帶仵作一名、刑書一名、皂隸二名，一切夫馬飯食俱自行備用，並嚴禁書役人等，不許需索分文。其果係輕生自盡，毆非重傷者，即於屍場審明定案，將原被、鄰證人等釋放。如該地方印官不行自備夫馬，取之地方者，照因公科斂律議處。書役需索者，照例計贓分別治罪。如故意遲延拖累者，照易結不結例處分。若係自盡，並無他故，屍親捏詞控告，按誣告律科斷。如刁悍之徒藉命打搶者，照白晝搶奪例擬罪，仍追搶毀物件，給還原主。其勒索私和[註]者，照私和律科斷，勒索財物入官。至該上司於州縣所報自盡命案，果屬明確無疑者，不得苛駁，准予立案。若情事未明，仍即秉公指駁，俟其詳覆核奪。
                            家紅按:原書“私和”作“和私”。據雍正、乾隆律改。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、地方呈報人命到官，正印官公出，壤地相接不過五六十里之鄰邑印官，未經公出，即移請代往相驗。或地處窵遠，不能朝發夕至，又經他往，方許委派同知、通判、州同、州判、縣丞等官，毋得濫派雜職。其同知等官相驗，填具結格通報，仍聽正印官承審。如有相驗不實，照例參處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、檢驗自盡人命，如屍親遠居別屬，一時不能到案，該地方官應即驗明，立案殮埋。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡外省駐防旗人遇有命案，該管旗員即會同理事同知、通判，帶領領催、屍親人等公同檢驗，一面詳報上司，一面會同審擬。如無理事同知、通判之處，即會同有司官公同檢驗，詳報審擬。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、凡檢驗量傷尺寸，照工部頒發工程制尺，一例製造備用，不得任意長短，致有出入。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡京師内城正身旗人，及香山等處各營房旗人，遇有命案，令本家禀報該佐領，徑報刑部相驗。街道命案，無論旗民，令步軍校呈報步軍統領衙門，一面咨明刑部，一面飛行五城兵馬司指揮，星往相驗，徑報刑部。其外城地方人命，亦無論旗民，俱令總甲呈報該城指揮，該城指揮即速相驗，呈報該城御史，轉報刑部、都察院。若係旗人，并報該旗。</content>
                        <content lang="en"/>
                        <content lang="fr"/>
                    </li>
                    <li id="10">
                        <content lang="ch">一、凡黔蜀等省遇有命案，其府州縣原無佐貳，及雖有佐貳，而不同城者，印官公出，准令經歴、知事、吏目、典史等官，酌帶諳練仵作速往，如法相驗，寫立傷單，報明印官，回日查驗，填圖通報。如印官不能即回，仍請鄰邑印官查驗填報。其訊無別故之自盡、病斃等案，驗明，即准取結殮埋，仍由印官通詳立案。如代驗後，查有增減傷痕情弊，即將原驗官照檢驗不實例，分別議處。其各省所屬府州縣内，有與黔蜀等省相似者，一體酌量辦理，其餘仍照定例遵行。</content>
                        <content lang="en"/>
                        <content lang="fr"/>
                    </li>
                    <li id="11">
                        <content lang="ch">一、凡各省州縣，同城並無佐貳，鄰封窵遠地方遇有呈報人命，印官公出，如原係吏目、典史分轄地方，即日可以往返者，仍飭吏目、典史驗立傷單，申報印官覆驗。其距城遥遠，往返必須數日處所，該吏目、典史據報，一面移會該管巡檢，就近往驗，填註傷單，一面申請印官覆驗通報。如印官不能即回，即申請鄰邑代驗通詳。倘該巡檢相驗不實，或有受賄情弊，即行分別參究。</content>
                        <content lang="en"/>
                        <content lang="fr"/>
                    </li>
                    <li id="12">
                        <content lang="ch">一、京師五城吏役有犯命案，本城官員概令迴避。該巡城御史速調別城指揮，帶領本管吏仵，前往相驗辦理。其各省州縣，如本州縣吏役有犯命案，即就近禀請該上司，立委別州縣帶領本管吏仵，前往驗辦。</content>
                        <content lang="en"/>
                        <content lang="fr"/>
                    </li>
                    <li id="13">
                        <content lang="ch">一、歸化城各協廳所屬，遇有呈報命案到官，即令該通判星往驗明，填格録供通詳，仍照例詳請都統派委蒙古官員，會同審擬，毋庸詳派會驗，致滋稽延。倘該通判等相驗不實，以及遲延貽誤，令該管上司分別參處。</content>
                        <content lang="en"/>
                        <content lang="fr"/>
                    </li>
                    <li id="14">
                        <content lang="ch">一、凡州縣額設仵作，大縣三名，中縣二名，小縣一名，並於額設之外，再募一二人，令其跟隨學習。每名給發《洗冤録》一部，選委明白刑書一人，與仵作逐細講解。每年開印後，該州縣將額設學習名數，造具花名清册，申送該管府州，彙册通送院司存案。該管府州，每年隨時就近提考一次。考試之法，即令每人講解《洗冤録》一節。如果明白，當堂從優給賞。倘講解悖謬，飭令分別責革，及勒限學習，另募充補，仍彙册申報院司查核。並將召募非人，懈於查察之州縣，分別查參。至仵作工食，每名撥給皂隸工食一分。學習者，兩人共給皂隸工食一分。若有暖昧難明之事，檢驗得法，果能洗雪沈冤，該管上司賞給銀十兩。倘有故行出入，審有受賄情弊，照例治罪。若仵作額缺，不行募補，州縣官及各上司均交部分別議處。倘州縣不將仵作補足，因而私侵工食銀兩者，州縣官革職提問，該管上司一併交部議處。在京五城司坊額設仵作，即責成該巡城御史，每年照此辦理。</content>
                        <content lang="en"/>
                        <content lang="fr"/>
                    </li>
                    <li id="15">
                        <content lang="ch">一、在京五城司坊，每城額設仵作一名之外，各添設額外學習仵作一名，令該巡城御史召募考試充當。其工食照額設仵作減半賞給，每名月給工食銀五錢，由戶部支領，以資養贍。遇有額設仵作病故、革退，即以額外仵作頂補，再行考募學習之人。</content>
                        <content lang="en"/>
                        <content lang="fr"/>
                    </li>
                    <li id="16">
                        <content lang="ch">一、凡五城遇有命案，除道途倒斃、客店病亡，經該城驗訊屬實，即行完結外，其餘金刃自戕、投井、投繯等案，俱令該城指揮照例驗報，由該城御史審訊，轉報刑部核覆審結。倘有漏報，將該城官員指名參處。</content>
                        <content lang="en"/>
                        <content lang="fr"/>
                    </li>
                    <li id="17">
                        <content lang="ch">一、黔省州縣命案，如逢盛暑，印官公出，不能即回，鄰封窵遠，往返數日者，准代驗之雜職等官，取立傷單，將屍棺殮。其州縣未行覆驗緣由，及原驗雜職銜名，俱於原題内聲敘。如有傷痕不符等弊，將原驗官參處。若印官計日即回，鄰封相距不遠者，仍照舊例行。</content>
                        <content lang="en"/>
                        <content lang="fr"/>
                    </li>
                    <li id="18">
                        <content lang="ch">一、京師五城指揮相驗，城内不得過兩日，關外不得過三日，如一時案件坌集，指揮不能分身者，准委副指揮吏目代驗，仍歸指揮承辦。倘指揮有心規避，委驗之員有心推卸者，巡城御史稽查參奏。御史姑容，經他人查出參奏者，一併交部議處。</content>
                        <content lang="en"/>
                        <content lang="fr"/>
                    </li>
                    <li id="19">
                        <content lang="ch">一、廣西東蘭州屬之那地土州、陵雲縣屬之天峩哨地方，去州縣城在三百里，及全州屬之西延州同、西隆州屬之八達州同，去州城在一百里以外之命案，准令該處分駐州同、州判、縣丞帶領諳練仵作，前往代驗，填格取結，送交該州縣承審。如有勘驗不實，照例議處。其東蘭、陵雲去州縣不及三百里，全州、西隆州去州不及一百里之命案，仍各照舊例辦理。</content>
                        <content lang="en"/>
                        <content lang="fr"/>
                    </li>
                    <li id="20">
                        <content lang="ch">一、差役奉官暫行看押人犯，有在押身死者，無論有無陵虐，均令禀明本管官，傳到屍親，眼同驗明，不得任聽私埋。如有私埋情事，經屍親控告破案者，官為究明致死根由，詳請開檢，無庸取具屍親甘結。檢明後，除訊係差役索詐，陵虐致斃者，仍照各本律例從重治罪外，若止係因病身死，即將私埋之差役杖七十、徒一年半。控告之屍親，訊無挾讎情節，仍按誣告各本律，分別科斷。地方官有任聽私埋，及庇護差役，不即開檢者，交部分別嚴加議處。至差役私押斃命之案，應令禀請鄰封州縣，傳到屍親，眼同驗明究辦。若有私埋匿報，以及一切兇徒挾讎謀財，致斃人命，私埋滅跡者，經屍親告發之後，如業將致死根由究問明白，毫無疑義，而屍傷非檢不明者，亦即詳請開檢，按例懲辦，均無庸取具屍親甘結。</content>
                        <content lang="en"/>
                        <content lang="fr"/>
                    </li>
                    <li id="21">
                        <content lang="ch">一、奉天省昌圖、岫巖、鳳凰城各廳所屬命案，如距廳在三百里以外者，准令照磨及分防巡檢帶領諳練吏仵，前往代驗，填格取結，送交各該廳承審。如有勘驗不實，增減傷痕情弊，分別照例議處。其訊無別故，自盡、病斃等案，亦准取結驗埋，由各該廳通詳立案。若距廳不及三百里者，仍照例辦理。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="413">
                    <title lang="ch">Juefa burufa 決罰不如法</title>
                    <title lang="en"/>
                    <title lang="fr"/>
                    <content lang="ch">凡官司決人不如法<inf>如應笞而用杖</inf>者，笞四十。因而致死者，杖一百，<inf>當該官吏</inf>均徵埋葬銀一十兩。<inf>給付死者之家。</inf>行杖之人，各減一等。<inf>不追銀。</inf>其行杖之人，若決不及膚者，依驗所決<inf>不及膚</inf>之數抵罪，<inf>或由主使，或由行杖</inf>並罪坐所由。若受財<inf>而決不如法、決不及膚</inf>者，計贓以枉法從重論。○若監臨<inf>有司管軍</inf>之官，因公事<inf>主令下手者</inf>於人虚怯去處非法毆打，及親自以大杖或金刃、手足毆人，至折傷以上者，減凡鬪傷罪二等。致死者，杖一百、徒三年，追埋葬銀一十兩。其聽使下手之人，各減一等，並罪坐所由。<inf>如由[註1]監臨，坐監臨；由下手，坐下手。若非公事，以故勘平人論。</inf>若<inf>官司決罰[註2]人，監臨責打人</inf>於人臀腿受刑去處，依法決打，邂逅致死，及<inf>決打之後</inf>自盡者，各勿論。
                        家紅按1:原書“由”作“有”。
                        家紅按2:原書“罰”作“法”。</content>
                    
                </lu>
                <lu id="414">
                    <title lang="ch">Zhangguan shiren youfan 長官使人有犯</title>
                    <title lang="en"/>
                    <title lang="fr"/>
                    <content lang="ch">凡在外各衙門長官，及<inf>在内奉制</inf>出使人員，於所在去處有犯<inf>一應公私等罪</inf>者，所部屬官等<inf>流罪以下</inf>不得<inf>越分</inf>輒便推問，皆須<inf>開具所犯事由</inf>申覆<inf>本管</inf>上司區處。若犯死罪，<inf>先行</inf>收管聽候<inf>上司</inf>回報。所掌<inf>本衙門</inf>印信<inf>及倉庫牢獄</inf>鎖鑰，發付次官收掌。若無長官，次官掌印<inf>有犯</inf>者，亦同長官，違者<inf>部屬官吏</inf>笞四十。
                    </content>
                    
                </lu>
                <lu id="415">
                    <title lang="ch">Duanzui yin lvling 斷罪引律令</title>
                    <title lang="en"/>
                    <title lang="fr"/>
                    <content lang="ch">凡<inf>官司</inf>斷罪皆須具引律例，違者<inf>如不具引</inf>笞三十。若<inf>律有</inf>數事共<inf>一</inf>條，<inf>官司</inf>止引所犯<inf>本</inf>罪者，聽。<inf>所犯之罪止合一事，聽其摘引一事以斷之。</inf>○其特旨斷罪，臨時處治，不為定律者，不得引比為律。若輒引<inf>比</inf>致斷罪有出入者，以故失論。<inf>故行引比者，以故出入人全罪，及所增減坐之。失於引比者，以失出入人罪減等坐之。</inf>
                    </content>
                    <li id="1">
                        <content lang="ch">一、承問各官審明定案，務須援引一定律例，若先引一例，復云“不便照此例治罪”，更引重例，及加“情罪可惡”字樣，坐人罪者，以故入人罪論。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、例載比照光棍條款，仍照例斟酌定擬外，其餘情罪相仿，尚非實在光棍者，不得一概照光棍例定擬。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、除正律、正例而外，凡屬成案，未經通行，著為定例，一概嚴禁，毋得混行牽引，致罪有出入。如督撫辦理案件，果有與舊案相合，可援為例者，許於本内聲明，刑部詳加查核，附請著為定例。</content>
                        <content lang="en"/>
                        <content lang="fr"/>
                    </li>
                </lu>
                <lu id="416">
                    <title lang="ch">Yuqiu qu fubian 獄囚取服辯<inf>服者，心服。辯者，辯理。不當則辯，當則服，或服或辯，故曰服辯。</inf></title>
                    <title lang="en"/>
                    <title lang="fr"/>
                    <content lang="ch">凡獄囚<inf>有犯</inf>徒流死罪，<inf>鞫獄官司</inf>各喚<inf>本</inf>囚及其家屬<inf>到官</inf>，具告所斷罪名，仍<inf>責</inf>取囚服辯文状。<inf>以服其心。</inf>若不服者，聽其<inf>文狀中[註]</inf>自<inf>行辯</inf>理，更為詳審。違者，徒流罪，笞四十；死罪，杖六十。○其囚家屬遠在三百里之外<inf>不及喚告者</inf>，止取<inf>本</inf>囚服辯文状，不在具告家屬罪名之限。
                        家紅按:原書“文狀中”作“文狀”。據順治、雍正、乾隆律改。</content>
                    
                </lu>
                <lu id="417">
                    <title lang="ch">Sehqian duandui budang 赦前斷罪不當</title>
                    <title lang="en"/>
                    <title lang="fr"/>
                    <content lang="ch">凡<inf>官司遇赦，但經</inf>赦前處斷刑名，罪有不當，若處輕為重<inf>其情本係赦所必原</inf>者，當<inf>依律</inf>改正從輕，<inf>以就恩宥。若</inf>處重為輕，其<inf>情本係</inf>常赦所不免者，<inf>當</inf>依律貼斷。<inf>以杜倖免。</inf>若<inf>處輕為重，處重為輕，係</inf>官吏<inf>於赦前</inf>故出入<inf>而非失出入</inf>者，雖會赦，並不原宥。<inf>其故出入之罪。若係失出入者，仍從赦宥之。</inf>
                    </content>
                    <li id="1">
                        <content lang="ch">一、遇直省特差恤刑之時，有審豁者，原問官俱不追究。<inf>恐官慮罪及己，不肯辯明冤枉也，則會赦可以類推。</inf></content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、承問官審理事件，錯擬罪名者，不拘犯罪輕重，錯擬官員遇赦免議。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、督撫承問叩閽事件，除情罪重大，不在赦款者，仍依限審結具題外，其餘輕罪，與赦款相符，即行釋放，彙題銷案。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、奉恩詔以前，直省虧空已結各案，令各督撫分晰造册送部。其案内人犯有罪名，而會赦邀免者，俱准釋回原旗籍。如案内有不應豁免之項，即行文原旗籍著追。其甫經審題各案，俟已結之日，將並無罪名各犯，查明任所有無貲財，取結報部，亦令釋回原旗籍。倘本案已清，別案有查追事件，清結之日，亦即報部釋回原旗籍。其奉恩詔以後之案，不在此例。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、原非侵盜入己，照侵盜擬罪之犯，較之實犯侵欺情罪稍輕，及虧空軍需錢糧，係由那移獲罪，或經核減著賠，尚與入己軍需有間，遇恩赦豁免，行令各該旗省，咨報戶部查明，會同刑部奏請定奪。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="418">
                    <title lang="ch">Wen you enshe er gufan 聞有恩赦而故犯</title>
                    <title lang="en"/>
                    <title lang="fr"/>
                    <content lang="ch">凡聞知將有恩赦而故犯罪<inf>以覬倖免</inf>者，加常犯一等。<inf>其故犯，至死者，仍依常律。</inf>雖會赦，並不原宥。○若官司聞知將有恩赦，而故論決囚罪者，以故入人罪論。<inf>若常赦所不原而論決者，不坐。</inf>
                    </content>
                    
                </lu>
                <lu id="419">
                    <title lang="ch">Tuqiu bu yingyi 徒囚不應役</title>
                    <title lang="en"/>
                    <title lang="fr"/>
                    <content lang="ch">凡鹽場、鐵冶拘役徒囚，應入役而不入役，及徒囚因病給假，病已痊可，不令計日貼<inf>補假</inf>役者，<inf>其徒囚與監守者各</inf>過三日笞二十，每三日加一等，罪止杖一百。○若徒囚年限未滿，監守之人故縱逃回，及容令雇人代替者，照依囚人應役<inf>未滿</inf>月日，抵數徒役，<inf>其監守雖多</inf>並罪坐所由。<inf>縱容之人</inf>受財者，計贓以枉法從重論，仍拘徒囚<inf>之逃回、雇替者</inf>，依律論罪<inf>計日論其逃雇之罪</inf>，貼役<inf>貼補其逃雇之役</inf>。
                    </content>
                    
                </lu>
                <lu id="420">
                    <title lang="ch">Furen fanzui 婦人犯罪</title>
                    <title lang="en"/>
                    <title lang="fr"/>
                    <content lang="ch">凡婦人犯罪，除犯姦及死罪收禁外，其餘雜犯，責付本夫收管，如無夫者，責付有服親屬、鄰里保管，隨衙聽候，不許一概監禁。違者，笞四十。○若婦人懷孕犯罪，應拷決者，依上保管，皆待産後一百日拷決。若未産而拷決，因而墮胎者，官吏減凡鬪傷罪三等。致死者，杖一百、徒三年。産限未滿而拷決<inf>致死</inf>者，減一等。○若<inf>孕婦</inf>犯死罪，聽令穩婆入禁看視，亦聽産後百日乃行刑。未産而決者，杖八十。産訖，限未滿而決者，杖七十。其過限不決者，杖六十。○失者<inf>失於詳審而犯者</inf>，各減三等。<inf>兼上文諸款而言，如不應禁而禁，笞一十；懷孕不應拷決，而拷決墮胎，杖七十；致死者，杖七十、徒一年半；産限未滿而拷決致死者，杖六十、徒一年，及犯死罪不應刑而刑，未産而決者，笞五十；未滿限而決者，笞四十；過限不決者，笞三十。</inf>
                    </content>
                    <li id="1">
                        <content lang="ch">一、未産拷決，不墮胎，及産限未滿拷決，不致死者，依不應輕律。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、婦女有犯姦盜、人命等重情，及別案牽連，身係正犯，仍行提審。其餘小事牽連，提子姪、兄弟代審。如遇虧空、累賠、追贓，搜查家産，雜犯等案，將婦女提審永行禁止。違者，以違制治罪。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、婦女除實犯死罪，例應收禁者，另設女監羈禁外，其非實犯死罪者，承審拘提録供，即交親屬保領，聽候發落，不得一概羈禁。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、凡擬徒收贖婦女，除係案内緊要證犯，仍行轉解質審外，其經該州縣審訊明確，毋庸解審者，即交親屬收管，聽候發落。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、斬絞監候婦女，秋審解勘，經過地方，俱派撥官媒伴送。其業經解勘一次，情罪顯然，無可改擬者，下次即停其解審。如有外省定擬情實、可矜具題，經九卿會核，改擬緩決者，次年秋審，核准無異，亦即停其解審。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、犯婦懷孕，律應凌遲、斬決者，除初審證據未確，案涉疑似，必須拷訊者，仍俟産後百日限滿審鞫。若初審證據已明，供認確鑿者，於産後一月起限審解。其罪應凌遲處死者，産後一月期滿，即按律正法。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、婦女犯斬梟者，即擬斬立決，免其梟示。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="421">
                    <title lang="ch">Siqiu fuzou daibao 死囚覆奏待報</title>
                    <title lang="en"/>
                    <title lang="fr"/>
                    <content lang="ch">凡死罪囚不待覆奏回報，而輒處決者，杖八十。若已覆奏回報，應決者，聽三日乃行刑。若限未滿而刑，及過<inf>三日之</inf>限不行刑者，各杖六十。○其犯十惡之罪應死，及強盜者，雖決不待時，若於禁刑日而決者，笞四十。
                    </content>
                    <li id="1">
                        <content lang="ch">一、直省人命強盜，將全招開列奏疏内。其反叛案内人犯，決過即行題報。餘概於年底彙奏。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡遇慶賀，穿朝服，及祭享、齋戒、封印、上元、端午、中秋、重陽等節，每月初一、初二並穿素服日期，俱不理刑名。四月初八日，不宰牲，亦不理刑名。内外一體遵行。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡勾決重囚，向例刑科三次覆奏，今簡去二覆，於勾到之後，再將原本進呈御覽，遵奉施行。</content>
                        <content lang="en"/>
                        <content lang="fr"/>
                    </li>
                </lu>
                <lu id="422">
                    <title lang="ch">duanzui budang 斷罪不當</title>
                    <title lang="en"/>
                    <title lang="fr"/>
                    <content lang="ch">凡斷罪應決配而收贖，應收贖而決配，各依出入人罪，減故失一等。○若應絞而斬，應斬而絞者，杖六十；<inf>此指故者言也。若係</inf>失者，減三等。其已處決訖，別加殘毀死屍者，笞五十。<inf>讎人砍毀其屍，依別加殘毀。</inf>○若反逆緣坐人口應入官而放免，及非應入官而入官者，各以出入人流罪故失論。<inf>若係有故，則以故出入流罪論；無故，而失於詳審者，以失出入流罪論。</inf>
                    </content>
                    <li id="1">
                        <content lang="ch">一、凡苗夷有犯軍流徒罪折枷責之案，仍從外結抄招，送部查核。其罪應論死者，不准外結，亦不准以牛馬銀兩抵償，務按律定擬題解。如有不肖之員，或隱匿不報，或捏改情節，在外完結者，事發之日，交部議處。其一切苗人與苗人自相爭訟之事，俱照苗例歸結，不必繩以官法，以滋擾累。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡斬絞案件，如督撫擬罪過輕，而部議從重者，應駁令再審。如擬罪過重，而部議從輕，其中尚有疑竇者，亦當駁令妥擬。倘刑部所見既確，改擬題覆，不必展轉駁審，致滋拖累。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡州縣審解案件，如供招已符，罪名或有未協，該上司不必將人犯發回，止用檄駁。俟該州縣改正申覆，即行招解，督撫核覆，分別咨題完結。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、外省題本案件，遇有不引本律定擬，妄行援照別條減等者，刑部即將本案改正，並將該督撫臬司參奏，毋庸再行駁令另擬。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、卑幼毆死期功尊長之案，務令承審各員嚴究確情，按律定擬，仍將是否有心干犯之處，於疏内聲明，不准稍涉含混。其有聲敘未確，經刑部核覆時，改正具題，即將承審之員隨本附參，交吏部分別從重議處。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡直省督撫於一切刑名事件，務各研究確情，毋稍遷就。其由刑部駁審之案，無論失出、失入，一經訊得實情，即當據實平反，毋得固執原題，含糊了結。如委審之員有瞻徇回護情弊，即著從嚴參辦。</content>
                        <content lang="en"/>
                        <content lang="fr"/>
                    </li>
                    
                    
                </lu>
                <lu id="423">
                    <title lang="ch">Lidian daixie zhaocao 吏典代寫招草</title>
                    <title lang="en"/>
                    <title lang="fr"/>
                    <content lang="ch">凡諸衙門鞫問刑名等項<inf>必據犯者招草，以定其罪</inf>，若吏典人等為人改寫及代寫招草，增減<inf>其正實</inf>情節，致<inf>官司斷</inf>罪有出入者，以故出入人罪論。若犯人果不識字，許令<inf>在官</inf>不干礙之人<inf>依其親具招情</inf>代寫。<inf>若吏典代寫，即罪無出入，亦以違制論。</inf>
                    </content>
                    <li id="1">
                        <content lang="ch">一、各有司讞獄時，令招房書吏照供録寫，當堂讀與兩造共聽，果與所供無異，方令該犯畫供。該有司親自定稿，不得假手胥吏，致滋出入情弊。如有司將供詞輒交經承，致有增刪改易者，許被害人首告。督撫察實題參，將有司官照失出入律議處，經承、書吏照故出入律治罪。受財者，計贓以枉法從重論。</content>
                        <content lang="en"/>
                        <content lang="fr"/>
                    </li>
                </lu>
            </men>
        </bu>
        
        <bu id="7">
            <title lang="ch">Gonglü 工律</title>
            <title lang="en"></title>
            <title lang="fr"></title>
            <men id="50">
                <title lang="ch">Gonglü yi yingzao 工律一營造</title> 
                <title lang="en"></title>
                <title lang="fr"></title>
                <lu id="424">
                    <title lang="ch">Shan zaosuo 擅造作</title>
                    <title lang="en"/>
                    <title lang="fr"/>
                    <content lang="ch">凡軍民官司有所營造，應申上而不申上，應待報而不待報，而擅起差人工者<inf>即不科斂財物</inf>，各計所役人雇工錢，<inf>每日八分五釐五毫，以</inf>坐贓<inf>致罪</inf>論。○若非法<inf>所當為而輒行</inf>營造，及非時<inf>所可為而輒行</inf>起差人工營造者，<inf>雖已申請得報，其計役坐贓之</inf>罪亦如<inf>不申上待報者坐</inf>之。○其<inf>軍民官司如遇</inf>城垣坍倒，倉庫、公廨損壞<inf>事勢所不容緩</inf>，一時起差丁夫、軍人修理者<inf>雖不申上待報，不為擅專</inf>，不在此<inf>坐贓論罪之</inf>限。○若營造計料，申請<inf>合用</inf>財物，及人工多少<inf>之數於上而</inf>不實者，笞五十。若<inf>因申請不實，以少計多，而於合用本數之外，或</inf>已損財物，或已費人工，各併計所損物價，及所費雇工錢<inf>罪有</inf>重<inf>於笞五十</inf>者，<inf>以</inf>坐贓<inf>致罪</inf>論。<inf>罪止杖一百、徒三年。贓不入己，故不還官。</inf>
                    </content>
                    <li id="1">
                        <content lang="ch">一、凡在京各處修理工程，工價銀五十兩以内、物料銀二百兩以内者，照依各處印文，准其修理。其工價銀五十兩以上、物料銀二百兩以上者，著該處料估啓奏，工部差官覆覈，會同該處官員首領監修，將用過錢糧，著管工官名下銷算。如多用錢糧，不行啓奏，即便承修者，將行文與承修堂司官，交與該部議處。若物料工價甚多，而分為幾段，陸續行文，俱稱五十兩以内不奏者，查出，亦交與該部議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡修理行宮並各省倉廒等項工程，一應動用錢糧事件，令該督撫奏聞，該部議覆，再行修理。工完之日，督撫親自查明，倘有開報浮多，據實覈減，造册具題，該部詳覈題銷。如有不行啓奏，擅自咨部請銷，而該部具咨完結者，即行題參，交該部議處。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、凡各省修建一應工程，如物料價銀五百兩以上、工價銀二百兩以上者，該督撫將動支銀兩及工料細數，預行確估題報，工部查明定議，會同戶部，指定款項題覆，准其動用興修。俟工竣之日，督撫親自查核，造册題報，工部核明准銷，仍知照戶部查核。其物料價銀五百兩以下、工價銀二百兩以下者，該督撫咨明工部定議，知照戶部，令其動項興修。工竣，逐一造册題銷。倘有需用物料工價甚多，而分為幾處，陸續咨報，並未題明，輒行修建者，查出題參。其有應動用存公銀兩者，該督撫將確估工料細數，咨報工部查明，知照戶部，准其動用。工完造報，工部將准銷銀數造入該年存公册内，咨送戶部查覈。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、緊急工程，不及先行料估覈算者，酌量工程之大小，預發錢糧，派員修造，俱以領銀之日起限。如物料工價二百兩以内者，限一個月；五百兩以内者，限兩個月；一千兩至二千兩以内者，限三個月；三千兩至五千兩以内者，限四個月，如式完竣。工竣之後，限十日内呈遞銷算清册，限十五日該司覈算呈堂。如不遵定限完工，及工竣之日不照限呈遞清册，或已遞清册，該司不據實覈算者，照例分別議處。如管工官或有限期，已届修理未完，而因避處分，捏報工竣者，另行指參，交部議處。其工竣覈銷，如有應繳銀兩不及交庫完結者，將該員參革，照例勒限催追，限内全完，准其開復。逾限不完，照侵蝕正項錢糧例治罪，仍著落家産，追銀還庫。該司官員扶同徇隱，並交部議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、各省委員修理城工，督撫、布按每人各管一處。若城工有數處者，則令分管；一二處者，則令挨管。如有修築不堅，三年之内傾圮者，著承修之員與專管之上司分賠。倘上司因干係己身賠修，故意隱匿者，一經發覺，責令專修，並交部治罪。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、凡遇工程覈減，除浮冒侵欺，仍按本律定擬外，如實係覈減，本身現在無力完交請豁，銀數在一千兩以上者，照知府分賠屬員侵欺不完治罪之例治罪。以十分為率，如未完之數在五分以内者，杖一百；至六分者，杖六十、徒一年。每一分加一等，十分無完者，杖一百、徒三年。均不准納贖。如數不及一千兩者，仍照舊例請豁，免其治罪。如本身已故，而子孫無力完繳者，仍照例請豁，無庸議罪。至覈減款内採買水脚等項，應追覈減銀兩。如果力不能完，自應照例請豁，免其治罪。其餘經費項下，若長支濫領誤發，以及分賠之非由屬員侵欺，並代賠、著賠之項，若欠項零星，不及一千兩者，果係力不能完，照例豁免。如數在千兩以上者，請豁時，應令該旗籍於本折内聲明，或將本身照現定工程覈減治罪之例，酌減一等問擬，或免其治罪之處，請旨定奪。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="425">
                    <title lang="ch">Xufei gongli caiqu bukanyong 虚費工力採取不堪用</title>
                    <title lang="en"/>
                    <title lang="fr"/>
                    <content lang="ch">凡<inf>官司</inf>役使人工，採取木石材料，及燒造甎瓦之類，虚費工力而不堪用者，<inf>其役使之官司及工匠人役，並</inf>計所費雇工錢，坐贓論<inf>罪，止杖一百、徒三年</inf>。若有所造作，及有所毀壞<inf>如拆屋壞墻之類</inf>，備慮不謹而誤殺人者，<inf>官司、人役並</inf>以過失殺人論。<inf>採取不堪，造毀不備</inf>工匠、提調官，各以所由<inf>經手管掌之人</inf>為罪。<inf>不得濫及也。若誤傷，不坐。</inf>
                    </content>
                    
                </lu>
                <lu id="426">
                    <title lang="ch">Zoazuo burufa 造作不如法</title>
                    <title lang="en"/>
                    <title lang="fr"/>
                    <content lang="ch">凡<inf>官司</inf>造作<inf>官房器用之類</inf>不如法者，笞四十。若成造軍器不如法，及織造段疋，粗糙紕薄者<inf>物尚堪用</inf>，各笞五十。若<inf>造作、織造各不如法，甚至全</inf>不堪用，及<inf>稍不堪用</inf>應<inf>再</inf>改造<inf>而後堪用</inf>者，各併計所損財物，及所費雇工錢，<inf>罪</inf>重<inf>於笞四十、五十</inf>者，坐贓論。<inf>罪止杖一百、徒三年。</inf>其應供奉御用之物，加<inf>坐贓罪</inf>二等。<inf>罪止流二千五百里。</inf>工匠各以所由<inf>造作織造之人</inf>為罪。局官減工匠一等，提調官吏又減局官一等。<inf>以上造作織造不如法、不堪用等項</inf>並<inf>著工匠、局官、提調官吏</inf>均償物價、工錢還官。
                    </content>
                    <li id="1">
                        <content lang="ch">一、凡打造弓箭，擅改式樣貨賣者，笞五十。</content>
                        <content lang="en"/>
                        <content lang="fr"/>
                    </li>
                </lu>
                <lu id="427">
                    <title lang="ch">Maopo wuliao 冒破物料</title>
                    <title lang="en"/>
                    <title lang="fr"/>
                    <content lang="ch">凡造作局院頭目、工匠，<inf>有於合用數外，虚冒</inf>多破物料<inf>而侵欺</inf>入己者，計<inf>入己</inf>贓以監守自盜論<inf>不分首從，併贓論罪，至四十兩斬</inf>，追物還官。<inf>若未入己，只坐以計料不實之罪。</inf>○局官並<inf>承委</inf>覆實官吏，知情扶同<inf>捏報，不舉</inf>者，與<inf>冒破</inf>同罪。<inf>至死減一等。</inf>失覺察者，減三等，罪止杖一百。
                    </content>
                    <li id="1">
                        <content lang="ch">一、直隸各省督撫、將軍、提鎮所轄各標營等衙門收貯軍器，經上司官查盤，若有侵欺物料，那移揜飾，虚數開報者，俱以監守自盜論。贓重者，照侵欺倉庫錢糧例治罪。該管官不查報，並失察之上司官，俱交該部照例分別議處。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、河工估計工程，總河及該督撫分司委員，確查工段丈尺、樁埽、料物，如果與所估物料數目相符，覈實具題，發帑興修。如估計過多，物料數目不符，查出即行指參。承查之員扶同徇隱，交部議處。至完工之日，再行確查。如工程單薄，物料剋減，錢糧不歸實用，以致修築不堅固，將承修之員立即參究，分別入己、不入己定罪。侵冒銀兩，勒限追賠。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、直屬搶修等工，每年應需物料，務於八月内預動銀兩，給發購辦。按照漕規價値，據實秤收，毋許重收累民。十月，照額辦足交工，取具並無短少印甘各結存案。倘承辦之員限内不能如數辦足，將料物秤收短少，希冀掩飾，並將舊爛物料攙入。或經廳汛印官於互相秤收之時查出揭報，或經該督訪聞，立即嚴參議處。如過期發銀，購辦遲滯，分別查參。其上年餘剩物料，該管河道查盤實數，出具並無虧空印結呈報。倘盤查缺少，扶同徇隱，及有霉爛、侵虧等弊，即將文武汛員與盤查不實之上司一併參處，照數分賠補項。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、各省修造標營船隻，著道員、副將會同領價。道員遴委同知、通判，副將遴委都司、守備，協同辦料修造。如係將軍標下船隻，即遴委參領以下等官同領、同辦。倘承修之員修不如式，貽誤軍工，以及監驗查收之員需索掯勒，并船上什物不即交代清楚，兵丁私行盜賣，以致短少殘缺者，該督撫等即將該管將弁指名題參。其頭舵人等，照例治罪，分別著追。如該管上司不行查察，故為徇隱，一經發覺，照例議處。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、浙省修築塘工，估需銀兩，飭令承修之員專案請領，不得牽混併領，亦不得通融那用。領銀之後，將辦過物料數目申報，上司委員查驗。如堆貯物料與所報相符，承查之員加具保結，申詳貯用。倘有虧缺，及那移掩飾情弊，即行揭參。查驗官扶同徇隱，一併參處。至各塘保固限内如有坍塌，即著落承修之員賠修。若遇有異常潮汐，委非人力可施，查明工程堅固、錢糧俱歸實用者，准取結保題，免其賠修。如物料苟簡，工程草率，錢糧不歸實用，致有衝塌，照例題參，著落賠修。</content>
                        <content lang="en"/>
                        <content lang="fr"/>
                    </li>
                    <li id="6">
                        <content lang="ch">一、豫省應修水利地方，有動用帑項者，承修各員果能實力辦理，俟保固三年之後，該督撫覈題，並交部分別議敘。倘有不預行修築，以致田畝被淹，即將各員交部分別議處。若侵蝕錢糧，工程不能堅固，承修之員照侵欺河工錢糧例參革治罪。該管各官徇隱不報，俱照例議處。</content>
                        <content lang="en"/>
                        <content lang="fr"/>
                    </li>
                    <li id="7">
                        <content lang="ch">一、凡各省修建工程所需物料，該督撫等轉飭承辦各員，不必拘泥各省從前造報物料定價，悉照時價，確估造報。工竣之日，另行委員查勘，并取具並無捏飾印結詳報。該督撫等確訪時價，詳細覈明，據實題咨工部，再行核銷。倘承辦各員浮開捏報，即照冒銷錢糧例指參。所委各員查驗不實，照扶同徇隱例參處。</content>
                        <content lang="en"/>
                        <content lang="fr"/>
                    </li>
                    <li id="8">
                        <content lang="ch">一、京城物料價値，經工部會同内務府確訪時價，酌中更定。一應採辦，工部遵照定例給發。如有贏餘，並無別項需用，承辦官竟行侵蝕，查出，照例參究。倘其中有匠作搬運等費，許承辦官將緣由呈明覈奪。如該員並不呈報，照應申上而不申上例議處。</content>
                        <content lang="en"/>
                        <content lang="fr"/>
                    </li>
                    <li id="9">
                        <content lang="ch">一、凡修造工程，如夫頭人等領帑侵蝕，及私逃者，俱照常人盜倉庫錢糧律，計贓治罪。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="428">
                    <title lang="ch">Daizao duanpi 帶造段疋</title>
                    <title lang="en"/>
                    <title lang="fr"/>
                    <content lang="ch">凡監臨主守官吏，將自己物料輒於官局帶造段疋者，杖六十，段疋入官，工匠笞五十。局官知而不舉者，與<inf>監守官吏</inf>同罪<inf>亦杖六十</inf>；失覺察者，減三等。<inf>則笞三十。若局官違禁帶造，監守官吏亦坐不舉失察之罪</inf>。
                    </content>
                    
                </lu>
                <lu id="429">
                    <title lang="ch">Zhizao weijin longfengwen duanpi 織造違禁龍鳳文段疋</title>
                    <title lang="en"/>
                    <title lang="fr"/>
                    <content lang="ch">凡民間織造違禁龍鳳文紵絲、紗羅貨賣者，杖一百，段疋入官。<inf>若買而僭用者，杖一百、徒三年。未用者，笞三十。</inf>○機戶及挑花、挽花工匠，同罪。<inf>亦杖一百。</inf>
                    </content>
                    
                </lu><lu id="430">
                    <title lang="ch">Zaozuo guoxian 造作過限</title>
                    <title lang="en"/>
                    <title lang="fr"/>
                    <content lang="ch">凡各處<inf>每年</inf>額造常課段疋、軍器，<inf>工匠</inf>過限不納齊足者，以<inf>所造之數</inf>十分為率，一分，工匠笞二十。每一分加一等，罪止笞五十。局官減工匠一等，提調官吏又減局官一等。○若<inf>官司</inf>不依期計撥<inf>額造之</inf>物料<inf>於工匠</inf>者，局官笞四十，提調官吏減一等。<inf>工匠不坐。</inf>
                    </content>
                    
                </lu>
                <lu id="431">
                    <title lang="ch">Xili cangku 修理倉庫</title>
                    <title lang="en"/>
                    <title lang="fr"/>
                    <content lang="ch">凡<inf>内外</inf>各處公廨、倉庫、局院<inf>一應</inf>係官房舍<inf>非文卷所關，則錢糧所及</inf>，但有損壞，當該官吏隨即移文<inf>所在</inf>有司<inf>計料</inf>修理，違者笞四十。若因<inf>不請修</inf>而損壞官物者，依律科<inf>以笞四十之</inf>罪，賠償所損之物。<inf>還官。</inf>若<inf>當該官吏</inf>已移文有司，而失誤<inf>施行，不即修理</inf>者，罪坐有司。<inf>亦笞四十。損壞官物，亦追賠償，當該官吏不坐。</inf>
                    </content>
                    <li id="1">
                        <content lang="ch">一、各省營房墩臺，該管地方文武員弁會同協辦，修造完竣，嚴督兵丁，加謹守護。如遇坍損，立即報明印汛各員，會同查勘修理，造入交代。於離任時，取具接任官印結，詳報該管上司，查核存案。倘平日不隨時修葺，以致坍塌，經後官詳揭，即行題參，著落印汛員弁，分認賠修。如去任員弁無力賠修，文員即著落不嚴查之道府賠修，武弁即著落不嚴查之將備賠修。如兵丁作踐折毀，嚴懲責革，著落汛弁獨賠。如汛弁無力，即著落該管將備分賠。至交代之時，後官如有勒掯濫接等弊，該管上司查實，亦即題參，交部議處。</content>
                        <content lang="en"/>
                        <content lang="fr"/>
                    </li>
                </lu>
                <lu id="432">
                    <title lang="ch">Yousi guanli buzhu gongxie 有司官吏不住公廨</title>
                    <title lang="en"/>
                    <title lang="fr"/>
                    <content lang="ch">凡各府州縣有司官吏，不住公廨内官房，而住街市民房者，杖八十。○若埋沒公用器物<inf>有毀失而不還官</inf>者，以毀失官物論。<inf>毀者，計贓准竊盜加二等，免刺。失者，依減毀官物三等追賠。</inf>
                    </content>
                    <li id="1">
                        <content lang="ch">一、凡各省督撫、提鎮及有屬員等官到任，其屬員派累兵民修理衙署，備辦鋪設，及州縣守禦等官到任，其屬下人役，預為鋪設修理衙署，派及兵民，并官員每年指稱添換器物，修飾衙署，派累兵民者，該管上司即行指實題參。文員照科斂律治罪，武弁照剋扣律治罪。如該上司徇庇不參，或勒令屬員修理衙署，添換器物，發覺之日，將該上司一併交部分別議處。再，官員陞任或去任，除自置器皿外，署内一應物件，俱著清載簿籍，移交接任官員。倘將在官物件，被家人毀盜，將家人照毀盜官物律治罪。其毀盜物件，著落舊任官照數賠補。</content>
                        <content lang="en"/>
                        <content lang="fr"/>
                    </li>
                </lu>
                
            </men>
            <men id="51">
                <title lang="ch">Gonglü er he fang 工律二河防</title> 
                <title lang="en"></title>
                <title lang="fr"></title>
                <lu id="433">
                    <title lang="ch">Daojue hefang 盜決河防</title>
                    <title lang="en"/>
                    <title lang="fr"/>
                    <content lang="ch">凡盜決<inf>官</inf>河防者，杖一百；盜決<inf>民間之</inf>圩岸、陂塘者，杖八十。若<inf>因盜決而致水勢漲漫</inf>毀害人家及漂失財物，淹沒田禾，計物價重<inf>於杖</inf>者，坐贓論。<inf>罪止杖一百、徒三年。</inf>因而殺傷人者，各減鬪殺傷罪一等。<inf>“各”字承河防、圩岸、陂塘説。</inf>若<inf>或取利，或挾讎</inf>故決河防者，杖一百、徒三年。故決圩岸、陂塘，減二等。漂失<inf>計所失物價為</inf>贓重<inf>於徒</inf>者，准竊盜論<inf>罪止杖一百、流三千里</inf>，免刺。因而殺傷人者，以故殺傷論。
                    </content>
                    <li id="1">
                        <content lang="ch">一、故決、盜決山東南旺湖、沛縣昭陽湖、蜀山湖、安山積水湖、揚州高寶湖、淮安高家堰、柳蒲灣，及徐邳上下濱河一帶各堤岸，並河南、山東臨河大堤，及盜決格月等堤，如但經故盜決，尚未過水者，首犯先於工次枷號一個月，發邊遠充軍。其已經過水，尚未侵損漂沒他人田廬財物者，首犯枷號兩個月，發極邊煙瘴充軍。既經過水，又復侵損漂沒他人田廬財物者，首犯枷號三個月，實發雲貴、兩廣極邊煙瘴充軍。因而殺傷人者，照故殺傷問擬。從犯，均先於工次枷號一個月，各減首犯罪一等。其阻絶山東泰山等處泉源，有干漕河禁例，軍民俱發近邊充軍。閘官人等，用草捲閣閘板，盜洩水利，串同取財，犯該徒罪以上，亦發近邊充軍。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、凡黄河一年之内、運河三年之内，堤工陡遇衝決，而所修工程實係堅固，於完工之日已經總河、督撫保題者，止令承修官賠修四分，其餘六分准其開銷。如該員修築錢糧俱歸實用，工程已完，未及題報，而陡遇衝決者，該總河、督撫將衝決情形，并該員工程果無浮冒之處，據實保題，亦令賠修四分，其餘俱准開銷。如黄河一年之外、運河三年之外，堤工陡遇衝決，而該管各官實係防守謹愼，並無疏虞懈弛者，該總河督撫查明具題，止令防守該管各官共賠四分，内河道分司、知府共賠二分，同知、通判、守備、州縣共賠一分半，縣丞、主簿、千總、把總共賠半分，其餘六分准其開銷。其承修、防守各員，俱令革職留任，戴罪效力，工完之日，方准開復。倘總河、督撫有保題不實者，後經查出，照徇庇例嚴加議處，所修工程仍照定例，勒令各官分賠還項。若河員有將完固堤工故行毀壞，希圖興修，借端侵蝕錢糧者，該總河察訪奏聞，於工程處正法。</content>
                        <content lang="en"/>
                        <content lang="fr"/>
                    </li>
                </lu>
                <lu id="434">
                    <title lang="ch">Shishi buxiu hefang 失時不修堤防</title>
                    <title lang="en"/>
                    <title lang="fr"/>
                    <content lang="ch">凡不<inf>先事</inf>修<inf>築</inf>河防，及<inf>雖</inf>修而失時者，提調官吏各笞五十。若毀害人家，漂失財物者，杖六十。因而致傷人命者，杖八十。○若不<inf>先事</inf>修<inf>築</inf>圩岸，及<inf>雖</inf>修而失時者，笞三十。因而渰沒田禾者，笞五十。○其暴水連雨，損壞堤防，非人力所致者，勿論。
                    </content>
                    <li id="1">
                        <content lang="ch">一、凡運河一帶，用強包攬閘夫、溜夫二名之上，撈淺鋪夫三名之上，俱問發附近充軍；攬當一名，不曾用強生事者，問罪，枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="2">
                        <content lang="ch">一、遇河工緊要工程，如有浮議動衆，以致衆力懈弛者，將倡造之人擬斬監候。附和傳播者，杖一百，即於工所枷號一個月。其指稱夫頭，包攬代雇，勒掯良民者，二名以上，發附近充軍；一名者，杖一百，枷號一個月發落。</content>
                        <content lang="en"/>
                        <content lang="fr"/>
                    </li>
                    <li id="3">
                        <content lang="ch">一、楚省歲修堤塍，如有掯勒業戶，將夫工包折銀錢者，照河工包攬閘夫溜夫撈淺鋪夫例，分別名數定擬。</content>
                        <content lang="en"/>
                        <content lang="fr"/>
                    </li>
                    <li id="4">
                        <content lang="ch">一、河工承修各員採辦料物，如有姦民串保領銀，侵分入己，以致虧帑誤[註]工，該總河將承辦官參究，仍將虧帑姦民發該州縣，嚴查追比。倘有徇縱等情，亦即查參，交部議處。其虧帑串保姦民審實，照常人盜倉庫錢糧律，計贓治罪。應追銀兩，逾限不完，著落原領官名下追賠。
                            家紅按:原書“誤”作“誣”。</content>
                        <content lang="en"/>
                        <content lang="fr"/>
                    </li>
                    <li id="5">
                        <content lang="ch">一、凡堤工宜加意愼重，以固河防，除現在已成房屋，無礙堤工者，免其遷移外，如再有違禁增蓋者，即行驅逐治罪，並將徇縱容隱之官弁，交部分別議處。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="435">
                    <title lang="ch">Qinzhan jiedao 侵占街道</title>
                    <title lang="en"/>
                    <title lang="fr"/>
                    <content lang="ch">凡侵占街巷通路，而起蓋房屋，及為園圃者，杖六十，各令<inf>拆毀修築</inf>復舊。其<inf>所居自己房屋</inf>穿墻而出穢污之物於街巷者，笞四十。<inf>穿墻</inf>出水者，勿論。
                    </content>
                    <li id="1">
                        <content lang="ch">一、在京内外街道，若有作踐掘成坑坎，淤塞溝渠，蓋房侵占，或傍城使車，撒放牲口，損壞城脚，及大清門御道棊盤，并護門柵欄，正陽門外御橋南北本門月城、將軍樓、觀音堂、關王廟等處，作踐損壞者，俱問罪，枷號一個月發落。</content>
                        <content lang="en"/>
                        <content lang="fr"/>
                    </li>
                    
                </lu>
                <lu id="436">
                    <title lang="ch">Xiuli qiaoliang daolu 修理橋梁道路</title>
                    <title lang="en"/>
                    <title lang="fr"/>
                    <content lang="ch">凡橋梁道路，府州縣佐貳官<inf>職專</inf>提調，於農隙之時，常加點視修理，<inf>橋梁</inf>務要堅完<inf>道路務要</inf>平坦。若損壞失於修理，阻礙經行者，提調官吏笞三十。<inf>此原有橋梁而未修理者。</inf>○若津渡之處應造橋梁而不造，應置渡船而不置者，笞四十。<inf>此原未有橋梁而應造置者。</inf>
                    </content>
                    
                </lu>
                
            </men>
        </bu>
        
        <bu id="8">
            <title lang="ch">Zonglei總類</title>
            <title lang="en"></title>
            <title lang="fr"></title>
            <men id="52">
                <title lang="ch">Biyin lütiao 比引律條</title> 
                <title lang="en"></title>
                <title lang="fr"></title>
                <lu id=" ">
                    <title lang="ch">比-01</title>
                    <title lang="en"/>
                    <title lang="fr"/>
                    <content lang="ch">一、僧道徒弟與師共犯罪，徒弟比依家人共犯律免科。
                    </content>
                </lu>
                <lu id=" ">
                    <title lang="ch">比-02</title>
                    <title lang="en"/>
                    <title lang="fr"/>
                    <content lang="ch">一、強竊盜犯，捕役帶同投首，有教令及賄求故捏情弊，比照受財故縱律治罪。
                    </content>
                </lu>
                <lu id="">
                    <title lang="ch">比-03</title>
                    <title lang="en"/>
                    <title lang="fr"/>
                    <content lang="ch">一、發賣豬羊肉灌水，及米麥等插和沙土貨賣者，比依客商將官鹽插和沙土貨賣律，杖八十。
                    </content>
                </lu>
                <lu id="">
                    <title lang="ch">比-04</title>
                    <title lang="en"/>
                    <title lang="fr"/>
                    <content lang="ch">一、男女定婚，未曾過門，私下通姦，比依子孫違犯教令律，杖一百。
                    </content>
                </lu>
                <lu id="">
                    <title lang="ch">比-05</title>
                    <title lang="en"/>
                    <title lang="fr"/>
                    <content lang="ch">一、打破信牌，比依毀官文書律，杖一百。
                    </content>
                </lu>
                <lu id="">
                    <title lang="ch">比-06</title>
                    <title lang="en"/>
                    <title lang="fr"/>
                    <content lang="ch">一、運糧一半在逃，比依凡奉制書有所施行而違者律，杖一百。
                    </content>
                </lu>
                <lu id="">
                    <title lang="ch">比-07</title>
                    <title lang="en"/>
                    <title lang="fr"/>
                    <content lang="ch">一、既聘未娶子孫之婦罵舅姑，比依子孫違犯教令律，杖一百。
                    </content>
                </lu>
                <lu id="">
                    <title lang="ch">比-08</title>
                    <title lang="en"/>
                    <title lang="fr"/>
                    <content lang="ch">一、遺失京城門鎖鑰，比依遺失印信律，杖九十、徒二年半。
                    </content>
                </lu>
                <lu id="">
                    <title lang="ch">比-09</title>
                    <title lang="en"/>
                    <title lang="fr"/>
                    <content lang="ch">一、妻之子打庶母傷者，比依弟妹毆兄姊律，杖九十、徒二年半。
                    </content>
                </lu>
                <lu id="">
                    <title lang="ch">比-10</title>
                    <title lang="en"/>
                    <title lang="fr"/>
                    <content lang="ch">一、殺義子，比依殺兄弟之子律，杖一百、徒三年。故殺者，杖一百、流二千里。
                    </content>
                </lu>
                <lu id="">
                    <title lang="ch">比-11</title>
                    <title lang="en"/>
                    <title lang="fr"/>
                    <content lang="ch">一、考職貢監生假冒頂替者，比照詐假官律治罪。
                    </content>
                </lu>
                <lu id="">
                    <title lang="ch">比-12</title>
                    <title lang="en"/>
                    <title lang="fr"/>
                    <content lang="ch">一、姦義子婦，比依姦緦麻以上親之妻律，杖一百、徒三年。強者，斬。
                    </content>
                </lu>
                <lu id="">
                    <title lang="ch">比-13</title>
                    <title lang="en"/>
                    <title lang="fr"/>
                    <content lang="ch">一、姦乞養子婦，比依姦妻前夫之女律科斷，其子與婦斷還本宗。強者，斬。
                    </content>
                </lu>
                
                <lu id="">
                    <title lang="ch">比-14</title>
                    <title lang="en"/>
                    <title lang="fr"/>
                    <content lang="ch">一、姦義妹，比依姦同母異父姊妹律，杖一百、徒三年。強者，斬。
                    </content>
                </lu>
                <lu id="">
                    <title lang="ch">比-15</title>
                    <title lang="en"/>
                    <title lang="fr"/>
                    <content lang="ch">一、姦妻之親生母者，比依母之姊妹論。
                    </content>
                </lu>
                <lu id="">
                    <title lang="ch">比-16</title>
                    <title lang="en"/>
                    <title lang="fr"/>
                    <content lang="ch">一、姦義女，比依姦妻前夫之女律，杖一百、徒三年。強者，斬。
                    </content>
                </lu>
                <lu id="">
                    <title lang="ch">比-17</title>
                    <title lang="en"/>
                    <title lang="fr"/>
                    <content lang="ch">一、偸盜所掛犯人首級，丟棄水中，比依拆毀申明亭板榜律，杖一百、流三千里。
                    </content>
                </lu>
                <lu id="">
                    <title lang="ch">比-18</title>
                    <title lang="en"/>
                    <title lang="fr"/>
                    <content lang="ch">一、夫棄妻之屍，比依尊長棄毀緦麻以下卑幼之屍律，杖一百、流三千里。
                    </content>
                </lu>
                <lu id="">
                    <title lang="ch">比-19</title>
                    <title lang="en"/>
                    <title lang="fr"/>
                    <content lang="ch">一、兄調戲弟婦，比依強姦未成律，杖一百、流三千里。
                    </content>
                </lu>
                <lu id="">
                    <title lang="ch">比-20</title>
                    <title lang="en"/>
                    <title lang="fr"/>
                    <content lang="ch">一、拖累平人致死，比依誣告人因而致死一人律，絞。
                    </content>
                </lu>
                <lu id="">
                    <title lang="ch">比-21</title>
                    <title lang="en"/>
                    <title lang="fr"/>
                    <content lang="ch">一、官吏打死監候犯人，比依獄卒非理凌虐罪囚致死律，各絞。
                    </content>
                </lu>
                <lu id="">
                    <title lang="ch">比-22</title>
                    <title lang="en"/>
                    <title lang="fr"/>
                    <content lang="ch">一、弓兵姦職官妻，比依奴及雇工人姦家長期親之妻律，絞。
                    </content>
                </lu>
                <lu id="">
                    <title lang="ch">比-23</title>
                    <title lang="en"/>
                    <title lang="fr"/>
                    <content lang="ch">一、伴當姦舍人妻，比依奴及雇工人姦家長期親之妻律，絞。
                    </content>
                </lu>
                <lu id="">
                    <title lang="ch">比-24</title>
                    <title lang="en"/>
                    <title lang="fr"/>
                    <content lang="ch">一、奴婢誹謗家長，比依罵家長律，絞。
                    </content>
                </lu>
                <lu id="">
                    <title lang="ch">比-25</title>
                    <title lang="en"/>
                    <title lang="fr"/>
                    <content lang="ch">一、奴婢放火燒主房屋，比依奴婢罵家長律，絞。
                    </content>
                </lu>
                <lu id="">
                    <title lang="ch">比-26</title>
                    <title lang="en"/>
                    <title lang="fr"/>
                    <content lang="ch">一、棄毀祖宗神主，比依棄毀父母死屍律，斬。
                    </content>
                </lu>
                <lu id="">
                    <title lang="ch">比-27</title>
                    <title lang="en"/>
                    <title lang="fr"/>
                    <content lang="ch">一、義子罵義父母，比依子孫罵祖父母律，立絞。
                    </content>
                </lu>
                <lu id="">
                    <title lang="ch">比-28</title>
                    <title lang="en"/>
                    <title lang="fr"/>
                    <content lang="ch">一、罵親王，比依罵祖父母律，立絞。
                    </content>
                </lu>
                <lu id="">
                    <title lang="ch">比-29</title>
                    <title lang="en"/>
                    <title lang="fr"/>
                    <content lang="ch">一、義子姦義母，比依雇工人姦家長妻律，立斬。
                    </content>
                </lu>
                <lu id="">
                    <title lang="ch">比-30</title>
                    <title lang="en"/>
                    <title lang="fr"/>
                    <content lang="ch">一、謀殺義父之期服兄弟，比依雇工人謀殺家長之期親律，已行者立斬，已殺者凌遲。
                    </content>
                </lu>
               
            </men>
        </bu>
        
        <bu id="9">
            <title lang="ch">Dubu zeli督捕則例</title>
            <title lang="en"></title>
            <title lang="fr"></title>
            <men id="53">
                <title lang="ch">Dubu zeli shang 《督捕則例》上</title> 
                <title lang="en"></title>
                <title lang="fr"></title>
                <lu id="督-001">
                    <title lang="ch">另戶旗人逃走</title>
                    <title lang="en"/>
                    <title lang="fr"/>
                    <content lang="ch">一、在京旗下官員逃走一次者，革職，銷除旗檔。其另戶滿洲、蒙古、漢軍閑散旗人初次逃走，或實因病迷，一月以内投回者，免罪；被獲者，鞭一百，俱仍准挑差。如已逾一月，無論投回、拿獲，及二次逃走者，均銷除旗檔為民，聽其自謀生理。刑部於歲終將報逃人數彙疏以聞。若盛京並各省駐防，其屯居旗人有犯逃走，俱照此例，分別辦理。其各省駐防失察逃走兵丁之該管各官，交部分別議處。在京及各處旗下另戶婦女有犯逃走，亦照此科斷。至吉林、黑龍江所屬旗人，初次逃走被獲者，鞭一百。一年以内自行投回者，免罪；一年以外投回者，鞭六十。二次逃走者，無論投回、拿獲，俱銷除旗檔為民。
                    </content>
                </lu>
                <lu id="督-002">
                    <title lang="ch">窩逃及鄰佑人等分別治罪</title>
                    <title lang="en"/>
                    <title lang="fr"/>
                    <content lang="ch">一、凡旗民知情窩留旗下逃人者，照知情藏匿罪人律，各減罪人一等治罪。民人鄰佑、地方、十家長知情不首者，杖八十。旗人該管領催及家奴之主知情者，鞭八十；係官，交部議處。不知者，俱不坐。其失察及明知逃人，不行查拿之地方文武官，交部分別察議。
                    </content>
                </lu>
                <lu id="督-003">
                    <title lang="ch">另戶人不刺字</title>
                    <title lang="en"/>
                    <title lang="fr"/>
                    <content lang="ch">一、凡另戶護軍兵丁及閑散人逃走者，免其刺字。宗室公以上家下莊頭，並戶部官莊頭、光祿寺園頭逃走者，亦照另戶人例免刺。其莊頭家下壯丁逃走者，仍照常刺字。
                    </content>
                </lu>
                <lu id="督-004">
                    <title lang="ch">十日内拿獲不刺字</title>
                    <title lang="en"/>
                    <title lang="fr"/>
                    <content lang="ch">一、凡逃人十日内拿獲者，鞭一百，免刺。不算逃走次數<inf>凡逃人計算次數，家奴以曾經刺字為坐，另戶以曾經鞭責記有檔案為坐</inf>，過十日者，即照例治罪。若竊騎馬驘，持帶器械，逃走被獲者，不論十日内外，枷號兩個月，鞭一百。<inf>係家奴，仍照例刺字。</inf>其奴僕偸竊<inf>伊主</inf>財物逃走，計贓重者，照刑律從重治罪。
                    </content>
                </lu>
                <lu id="督-005">
                    <title lang="ch">逃人自回自首</title>
                    <title lang="en"/>
                    <title lang="fr"/>
                    <content lang="ch">一、凡旗下家人初次逃走，一年内投回者，免罪；一年以外投回者，鞭六十。二次逃走，六個月内投回者，免罪；六個月以外投回者，鞭八十。三次逃走，三個月内投回者，免罪；三個月以外投回者，鞭一百，免其刺字。<inf>俱不算逃走次數。</inf>三次後復行逃走者，雖自行投回，即照初次拿獲例治罪。窩家人等免議。其有經刑部發落之後，復在該旗喫酒行兇者，即行送部發遣。再，該旗圈銷逃檔文内，務將投回逃犯在外有無為匪，及逃走次數、月日多寡之處，聲明咨部，照例治罪。
                    </content>
                </lu>
                <lu id="督-006">
                    <title lang="ch">同逃先回</title>
                    <title lang="en"/>
                    <title lang="fr"/>
                    <content lang="ch">一、凡數人同逃後，商量一同投回，内一二人先回，供明餘犯住處提來者，均照逃人自回例，分別年限、次數科斷，窩家人等免究。若不曾同商投回者，除先回各犯照自回例科斷外，其餘各犯照常鞭刺，窩家人等照例治罪。
                    </content>
                </lu>
                <lu id="督-007">
                    <title lang="ch">攜帶同逃</title>
                    <title lang="en"/>
                    <title lang="fr"/>
                    <content lang="ch">一、凡逃人年六十歲以上、十五歲以下者，俱免鞭刺。至三次，亦免發遣。其窩家及地方官功過，照例核議。其祖父帶子孫逃，伯叔兄帶弟姪逃，及夫帶妻逃，父帶女逃，子帶伊母，並兄弟帶姊妹逃走者，為首帶逃者，分別次數，照例治罪；應刺字者，仍行刺字。其隨逃之子孫、弟姪、婦女，俱免其鞭責刺字。<inf>不算逃走次數。</inf>
                    </content>
                </lu>
                <lu id="督-008">
                    <title lang="ch">親屬首逃</title>
                    <title lang="en"/>
                    <title lang="fr"/>
                    <content lang="ch">一、凡逃人被伊祖父母、父母、子孫出首者，將逃人照自首自回例科斷，仍著地方官取具實係親屬甘結申送。如有假捏情弊，將出結之人照證佐不言實情律減二等，逃人仍照逃例治罪。查報不實之該管官，交部議處。
                    </content>
                </lu>
                <lu id="督-009">
                    <title lang="ch">各主逃人前後通算次數</title>
                    <title lang="en"/>
                    <title lang="fr"/>
                    <content lang="ch">一、凡逃人被獲，發落給主後，伊主轉賣與人，復從後買之主家逃走者，以鞭刺計算前後次數，共至三次者，即照例發遣。
                    </content>
                </lu>
                <lu id="督-010">
                    <title lang="ch">逃人另犯他罪</title>
                    <title lang="en"/>
                    <title lang="fr"/>
                    <content lang="ch">一、凡逃人在逃走處犯事，一併發覺，拿送刑部，該堂官照例分司會同督捕司官審定，從重歸結。應刺“逃人”字樣者，仍照例刺字。
                    </content>
                </lu><lu id="督-011">
                    <title lang="ch">赦後逃人</title>
                    <title lang="en"/>
                    <title lang="fr"/>
                    <content lang="ch">一、凡正身旗人二次逃走，其初次逃走在赦前者，免其併算，照初次逃走例，分別辦理。旗下家人三次逃走，有二次逃走在赦前者，俱免通算。其於赦後逃走三次者，方擬發遣。
                    </content>
                </lu>
                <lu id="督-012">
                    <title lang="ch">外省駐防屬下人逃</title>
                    <title lang="en"/>
                    <title lang="fr"/>
                    <content lang="ch">一、凡外省駐防大臣、官員人等屬下人役在京逃走者，聽刑部衙門審擬。其在外所隨人役逃走者，俱交與該督撫審理，照例造册，咨送刑部查核。若有窩家及三次逃人，咨報刑部，照例辦理。
                    </content>
                </lu>
                <lu id="督-013">
                    <title lang="ch">公主屬下人逃</title>
                    <title lang="en"/>
                    <title lang="fr"/>
                    <content lang="ch">一、凡公主等家下人逃走者，照例鞭刺。公主等所屬另戶逃走者，亦照旗下另戶人例治罪，免其刺字。窩家、地方官俱照常議。其口外蒙古之逃人拿解者，咨送理藩院歸結，地方官功過毋庸議。窩家分別知情、不知情，照例辦理。
                    </content>
                </lu>
                <lu id="督-014">
                    <title lang="ch">逃人起除刺字</title>
                    <title lang="en"/>
                    <title lang="fr"/>
                    <content lang="ch">一、凡逃人用藥起除面上所刺之字者，枷號三個月，鞭一百。如央人代為起除者，將代為起除之人枷號兩個月，鞭一百。所毀之字，仍行補刺。
                    </content>
                </lu>
                <lu id="督-015">
                    <title lang="ch">逃人不實供伊主住址</title>
                    <title lang="en"/>
                    <title lang="fr"/>
                    <content lang="ch">一、凡逃人不實供伊主住址者，除照例鞭刺外，加枷號一個月。
                    </content>
                </lu>
                <lu id="督-016">
                    <title lang="ch">私拿逃人</title>
                    <title lang="en"/>
                    <title lang="fr"/>
                    <content lang="ch">一、凡逃人之主及平素認識逃人之人，在京附近地方，或在屯莊等處，及出差遇見逃人者，准其拘拿外，至有訪得逃人下落，令其在刑部控告，或向附近地方官呈告拿解，不許私自拘拿。若違例私自往拿者，地方官及窩家免議，違例私拿之人若係閑散，鞭一百；係官，交部議處。
                    </content>
                </lu>
                <lu id="督-017">
                    <title lang="ch">旗人私出境外</title>
                    <title lang="en"/>
                    <title lang="fr"/>
                    <content lang="ch">一、凡閑散旗人及旗下官員，私自出境取債、探親者，均照逃走例分別辦理。莊屯居住之另戶人，照閑散例辦理。其另戶家人私自出境者，本犯照例治罪，本主免議。
                    </content>
                </lu>
                <lu id="督-018">
                    <title lang="ch">旗人出境索詐行私</title>
                    <title lang="en"/>
                    <title lang="fr"/>
                    <content lang="ch">一、凡旗人私自出境，需索財物，借端挾詐，及囑託行私者，銷除旗檔，按其所犯罪名，照民人一例問擬。係官革職，亦銷除旗檔。犯罪重於杖一百者，照例治罪，不准折贖。如將家僕明知差去者，其主係閑散，鞭一百；係官，交部議處。差去之家人，枷號一個月，鞭一百。
                    </content>
                </lu>
                <lu id="督-019">
                    <title lang="ch">旗人告假領票</title>
                    <title lang="en"/>
                    <title lang="fr"/>
                    <content lang="ch">一、凡八旗兵丁及拜唐阿，如有告假前往各省以及口外者，俱令禀明該管官係何事前往何處，及告假限期，詳晰聲明存檔，給領印票，回日圈銷。倘有告假逾限不回，及回而不交納原領印票者，鞭五十。如不領印票，私行前往，或領有印票，私往別處者，俱鞭一百。至八旗閑散旗人告假出外營生，無論前往何處，俱報明該參領註册，由佐領給與圖記，即准外出營生，不必勒定限期。如有事逗遛，准其報明地方官，行文該旗，回京仍准其挑差。若已逾一年，並無地方官展限文書報明該旗者，即銷除旗檔。倘在外滋事，照民人例問擬。或投往親族任所，自恃尊長，挾詐需索，准外任各官呈明上司究辦。其告假時，該參領隨時呈報都統存案，年終彙咨戶、兵二部。倘該管參、佐領有勒掯情事，查出參處。八旗降革、休致之官員，已退錢糧之兵丁，未食錢糧之舉貢生監，均照閑散例。其各省駐防旗人，亦一律分別辦理。
                    </content>
                </lu>
                <lu id="督-020">
                    <title lang="ch">逃人外娶之妻所生子女</title>
                    <title lang="en"/>
                    <title lang="fr"/>
                    <content lang="ch">一、凡逃人在逃走處所娶之妻，及所生子女，審明，斷歸逃人，給與逃人之主。若有強奪霸娶者，照律治罪。
                    </content>
                </lu>
                <lu id="督-021">
                    <title lang="ch">逃人外生之女</title>
                    <title lang="en"/>
                    <title lang="fr"/>
                    <content lang="ch">一、凡逃人將外娶妻所生之女聘嫁與人者，<inf>不論已婚、未婚</inf>斷給伊夫完聚外，若將帶逃之妻外生之女私聘與人，未婚者，追還財禮，將女斷給伊主；已婚者，不拘年限，俱免其離異，向私娶之人追銀四十兩給主。如貧難無力，量追一半。其嫁女之逃人，照例鞭刺。知情聘娶者，杖一百；媒合人等，杖八十。不知者不坐。
                    </content>
                </lu>
                <lu id="督-022">
                    <title lang="ch">已賣逃人外娶妻所生子女</title>
                    <title lang="en"/>
                    <title lang="fr"/>
                    <content lang="ch">一、凡逃人在外娶有妻室，生有子女，被獲時，將妻室子女未曾供出，已經完結，其主隨將逃人賣與他人之後，始行發覺者，將逃人外娶妻及所生子女俱斷歸逃人，給與後買之主。
                    </content>
                </lu><lu id="督-023">
                    <title lang="ch">奉天府江寧等處居住旗人逃走者</title>
                    <title lang="en"/>
                    <title lang="fr"/>
                    <content lang="ch">一、凡奉天府等處居住旗人逃走者，盛京刑部審理。其江寧等處駐防旗人逃走者，俱交與各該督撫審理。均依逃走例分別辦理，仍報明刑部查核。
                    </content>
                </lu>
                <lu id="督-024">
                    <title lang="ch">賣身行詐</title>
                    <title lang="en"/>
                    <title lang="fr"/>
                    <content lang="ch">一、凡棍徒在地方犯事，潛逃來京，賣身旗下，復回原籍，借逃行詐，除實犯死罪外，犯該徒罪以下者，照犯罪潛逃例，加二等治罪。犯該流罪以上者，發各省駐防，給官員兵丁為奴。
                    </content>
                </lu>
                <lu id="督-025">
                    <title lang="ch">借逃行詐</title>
                    <title lang="en"/>
                    <title lang="fr"/>
                    <content lang="ch">一、凡姦棍結黨，在地方借逃報讎，詐害良民者，照兇惡棍徒生事擾害良民例，發極邊足四千里充軍。旗下家奴發各省駐防，給官員兵丁為奴。
                    </content>
                </lu>
                <lu id="督-026">
                    <title lang="ch">地方官唆逃行詐</title>
                    <title lang="en"/>
                    <title lang="fr"/>
                    <content lang="ch">一、凡地方官教令逃人，指扳富室為窩家，計圖詐害者，革職，照指使犯人誣扳平人例分別治罪。得贓者，仍以枉法從重論。
                    </content>
                </lu>
                <lu id="督-027">
                    <title lang="ch">首告逃人</title>
                    <title lang="en"/>
                    <title lang="fr"/>
                    <content lang="ch">一、凡旗人在部及各衙門首告逃人，指明窩留處所，移咨該撫查拿。若無逃人，咨覆到日，審係謊告、讎告者，將首告之人照誣告例治罪。如民人首告逃人，許令在該管地方官處告理查拿。若無逃人，審係謊告、讎告者，將首告之民人照誣告例治罪。若有希圖財賄，串通謊告行詐，拖累平民者，均照兇惡棍徒生事擾害良民例，發極邊足四千里充軍。旗下家奴，發各省駐防，給官員兵丁為奴。如首告逃人之人不候審理逃避者，除所告不准，仍行註册，候拿獲日，照誣告例治罪。若有人首告逃人，該地方官並不拿解，日後另行發覺者，將不行拿解之該管各官交部議處。
                    </content>
                </lu>
                <lu id="督-028">
                    <title lang="ch">投遞逃牌</title>
                    <title lang="en"/>
                    <title lang="fr"/>
                    <content lang="ch">一、凡投遞逃牌，在京限五日，二百里以内者限十日，四百里以内者限十五日，赴該管衙門投遞。若不遞逃牌者，拿獲逃人入官，給與八旗兵丁為奴。若逃人之主將逃牌已交領催，領催遺漏不遞者，將該領催鞭一百。若從前已遞牌，逃人自回，不銷逃檔，後逃人復逃，而伊主不遞新檔，仍留舊檔者，將逃人之主鞭七十，拿獲逃人俱免其入官，仍給原主。
                    </content>
                </lu>
                <lu id="督-029">
                    <title lang="ch">呈報逃人</title>
                    <title lang="en"/>
                    <title lang="fr"/>
                    <content lang="ch">一、凡有護軍披甲人逃走，該管佐領、驍騎校，務行據實呈報，不得瞻顧避忌，謊稱患病發狂，朦混呈報。若有朦混謊報者，將該管各官交部議處。其滿洲等家下莊頭拖欠地租、偸典地畝，並帶家業逃走者，仍將逃人帶逃家業分為三分，一分給與出首之人，二分給與逃人之主。
                    </content>
                </lu>
                <lu id="督-030">
                    <title lang="ch">遺漏逃牌</title>
                    <title lang="en"/>
                    <title lang="fr"/>
                    <content lang="ch">一、凡遺漏投遞逃牌者，將逃人入官。若夫妻、父子同逃，一半遞有逃牌，一半遺漏不遞者，其夫妻、父子不便拆散，俱免其入官，將遺漏投遞逃牌之人鞭七十。窩家人等及地方官，俱照常究議。
                    </content>
                </lu>
                <lu id="督-031">
                    <title lang="ch">謊遞逃牌</title>
                    <title lang="en"/>
                    <title lang="fr"/>
                    <content lang="ch">一、凡旗下家人逃走屬實者，准遞逃牌。若將屯莊居住，不曾逃走之人謊遞逃牌，係閑散，鞭七十；係官，交部議處。如有不服呼喚，抗拒避匿，以致伊主報逃者，將伊主免罪，家奴不科逃罪，照子孫違犯教令律鞭一百。
                    </content>
                </lu>
                <lu id="督-032">
                    <title lang="ch">謊報逃人攜帶兵器</title>
                    <title lang="en"/>
                    <title lang="fr"/>
                    <content lang="ch">一、凡旗人並不制備軍器，遇查驗之時，謊稱家人攜帶逃去者，照私賣軍器律治罪。
                    </content>
                </lu>
                <lu id="督-033">
                    <title lang="ch">行提逃人帶逃財物</title>
                    <title lang="en"/>
                    <title lang="fr"/>
                    <content lang="ch">一、凡逃人帶逃物件，載在原遞册内者，准行提。如不載在原遞册内，雖告，不准行。如册内所載審係虚開者，免其行提，將逃人仍治逃罪。
                    </content>
                </lu>
                <lu id="督-034">
                    <title lang="ch">逃人告提妻子</title>
                    <title lang="en"/>
                    <title lang="fr"/>
                    <content lang="ch">一、凡逃人告有外娶之妻及所生子女，行提審虚者，枷號一個月，鞭一百。如將別人之妻子讎誣係伊妻子，告提審虚者，枷號三個月，鞭一百。
                    </content>
                </lu>
                <lu id="督-035">
                    <title lang="ch">旗人契買民人</title>
                    <title lang="en"/>
                    <title lang="fr"/>
                    <content lang="ch">一、凡旗人契買民人，著用該地方正印官印信。若有在地方犯罪案緝之匪類賣身者，保人枷號三個月，杖一百，其原價向賣身之人追取給主，賣身之民遞回原籍，枷號三個月，杖一百。如原犯之罪重者，從重歸結。
                    </content>
                </lu>
                <lu id="督-036">
                    <title lang="ch">保賣旗人</title>
                    <title lang="en"/>
                    <title lang="fr"/>
                    <content lang="ch">一、凡將旗下家人稱係民人保賣者，將保人並賣身之人，俱枷號三個月，杖一百。若賣身之人係逃人，除係初次、二次逃走，仍照本例治罪外，如逃至三次，照逃走三次例，發各省駐防，給官員兵丁為奴，保人照窩家例治罪。
                    </content>
                </lu>
                <lu id="督-037">
                    <title lang="ch">謊開籍貫賣身</title>
                    <title lang="en"/>
                    <title lang="fr"/>
                    <content lang="ch">一、凡賣身之人謊開籍貫、假捏姓名賣身者，枷號兩個月，杖一百，仍斷與買主；保人枷號一個月，杖一百。若謊寫他人姓名賣身，審係讎怨，計圖陷害者，照光棍為首例治罪。知情之保人，俱照光棍為從例治罪。
                    </content>
                </lu>
                <lu id="督-038">
                    <title lang="ch">冒稱逃人</title>
                    <title lang="en"/>
                    <title lang="fr"/>
                    <content lang="ch">一、凡雍正十三年十一月十九日以前白契所買之人逃走被獲者，中證明白，所買是實，應斷與所買之人。如中證不明，所買不實，應斷為民。或無中證，或失落文契，但逃人招稱係某人家所買屬實者，即斷與買主。若伊並未賣身，串通冒稱係某人家人，並冒抵逃人姓名者，均杖一百、徒三年。其原非買主，串通謊認者，係官，交部議處；係閑散，枷號四十日，鞭一百。如有行詐得贓，及另犯他罪者，審明，從重歸結。
                    </content>
                </lu>
                <lu id="督-039">
                    <title lang="ch">派往駐防滿洲兵丁臨行及中途脱逃</title>
                    <title lang="en"/>
                    <title lang="fr"/>
                    <content lang="ch">一、派往各省駐防滿洲兵丁，有臨行自京脱逃，及中途脱逃，自行投回者，免其治罪，仍行派往。若被拿獲者，削除旗籍，責八十板，帶鎖發往伊犁，充當步甲苦差。如在配復行脱逃，自行投回者，免其治罪，嚴加管束；拿獲者，用重枷枷號三個月，鞭一百。
                    </content>
                </lu>
                <lu id="督-040">
                    <title lang="ch">察哈爾蒙古併厄魯特逃走分別治罪</title>
                    <title lang="en"/>
                    <title lang="fr"/>
                    <content lang="ch">一、察哈爾蒙古等如有逃走，或一月内自回，並一月外自回，或被拿獲，俱照旗逃例一體辦理。其歸並察哈爾之陳厄魯特，如有逃走者，亦照察哈爾蒙古等辦理。其新歸並之厄魯特，如有逃走者，即於拿獲之處正法。其自行投回者，不論年月，即發往廣東、廣西、雲南、貴州煙瘴地方。如不安分，即在彼處正法。
                    </content>
                </lu>
                <lu id="督-041">
                    <title lang="ch">白契所買之人逃走</title>
                    <title lang="en"/>
                    <title lang="fr"/>
                    <content lang="ch">一、凡白契家人逃走，悉照紅契家人例報部記檔。拿獲之日，按照次數，分別治罪。其有偸帶器械等事，亦照例刺字問擬。<inf>按：與十日内拿獲不刺字條重複。</inf>如本主遺漏不報，將家奴照例入官。或本主已報，由佐領處遺漏者，將領催等按例懲治。<inf>按：與投遞逃牌條重複。</inf>
                    </content>
                </lu>
                <lu id="督-042">
                    <title lang="ch">八旗家人逃走分別次數治罪</title>
                    <title lang="en"/>
                    <title lang="fr"/>
                    <content lang="ch">一、凡旗下家人初次逃走者，左面刺清漢“逃人”字，鞭一百。二次逃走者，右面刺字，枷號一個月，鞭一百，均交旗給主領回。如伊主不願領回者，免其刺字，交縣與民人一體管束。三次逃走者，發各省駐防，給官員兵丁為奴，照例刺字。旗下家人婦女有犯逃走者，亦照此科斷，按律收贖，均免刺字。
                        一、盛京旗下家奴，如為匪畏罪逃走，初次枷號兩個月，二次改發各省駐防為奴。
                    </content>
                </lu>
                <lu id="督-043">
                    <title lang="ch">開除丁糧</title>
                    <title lang="en"/>
                    <title lang="fr"/>
                    <content lang="ch">一、凡賣身旗下之人，有丁徭者，即開除丁糧。如原籍居址無可稽查，並無丁徭可除者，令地方官曉諭存案，倘日後逃回，仍作逃人查拿。
                    </content>
                </lu>
                <lu id="督-044">
                    <title lang="ch">斷出為民納糧當差</title>
                    <title lang="en"/>
                    <title lang="fr"/>
                    <content lang="ch">一、凡審明逃犯例應斷出為民者，即遞解原籍，交與地方官，令其納糧當差。仍令地方官一面申詳督撫，一面具文報部。
                    </content>
                </lu>
                <lu id="督-045">
                    <title lang="ch">拿獲逃人地方官記功</title>
                    <title lang="en"/>
                    <title lang="fr"/>
                    <content lang="ch">一、凡旗下家人逃走，無論紅契、白契，俱照例鞭刺，交與伊主，拿獲之地方官記功。
                    </content>
                </lu>
                <lu id="督-046">
                    <title lang="ch">無主認領之逃人計算次數</title>
                    <title lang="en"/>
                    <title lang="fr"/>
                    <content lang="ch">一、凡無主認領之逃人，分別鞭刺，照例入官，給八旗兵丁為奴。若再逃者，連前計算次數，至三次者，發各省駐防官員兵丁為奴。
                    </content>
                </lu>
                <lu id="督-047">
                    <title lang="ch">逃人已故免提妻子</title>
                    <title lang="en"/>
                    <title lang="fr"/>
                    <content lang="ch">一、凡逃人逃走後，在外娶有妻室及生有子女，或本主首告行提，或被地方官拿獲，審明之後，逃人身故者，其外娶之妻及所生子女，仍斷與原主。若未發覺之先，逃人已故，雖有外娶妻室及所生子女，伊主呈告，或旁人出首，俱不准行。
                    </content>
                </lu>
                <lu id="督-048">
                    <title lang="ch">旗人所買蒙古人逃</title>
                    <title lang="en"/>
                    <title lang="fr"/>
                    <content lang="ch">一、凡旗人所買喀爾喀等處蒙古人逃走者，亦照逃人例分別治罪。
                    </content>
                </lu>
                <lu id="督-049">
                    <title lang="ch">口外逃人娶妻</title>
                    <title lang="en"/>
                    <title lang="fr"/>
                    <content lang="ch">一、凡口外蒙古人逃進内地娶妻者，將所娶之妻斷歸母家。其公主屬下人役，在逃走處娶妻者，拿獲審明，斷給逃人完聚。
                    </content>
                </lu>
                <lu id="督-050">
                    <title lang="ch">外省駐防逃人</title>
                    <title lang="en"/>
                    <title lang="fr"/>
                    <content lang="ch">一、凡外省駐防逃人，屬都統者，赴都統衙門投遞逃牌；屬將軍守尉者，赴各該衙門，投遞逃牌，各該衙門用印文轉行該督撫存案。其盛京所屬逃人，將逃牌送盛京刑部存案。於每年四月内造册，咨送刑部，備案存查。至盛京刑部及該督撫拿獲逃人，應鞭刺者，照例鞭刺；應發遣者，咨部發遣，亦於每年四月内將拿獲過逃人姓名、旗色、佐領、主名，並拿獲日期，及官員職名，造具清册，咨送刑部，磨對議敘。若自回逃人，令該管佐領等呈報各該衙門，圈銷逃册，照例完結，仍將完結情由移會緝拿逃人之衙門，一體圈銷逃册。
                    </content>
                </lu>
                <lu id="督-051">
                    <title lang="ch">外省獲逃會審</title>
                    <title lang="en"/>
                    <title lang="fr"/>
                    <content lang="ch">一、凡各省將軍、城守尉等拿獲逃人，照例會同同城文員審理。
                    </content>
                </lu>
                
            </men>
            <men id="54">
                <title lang="ch">Dubu zeli xia 《督捕則例》下</title> 
                <title lang="en"></title>
                <title lang="fr"></title>
                <lu id="督-052">
                    <title lang="ch">末家斷作窩家</title>
                    <title lang="en"/>
                    <title lang="fr"/>
                    <content lang="ch">一、凡逃人逃走，換住數家，被獲者，將末家斷作窩家。
                    </content>
                </lu>
                <lu id="督-053">
                    <title lang="ch">移住窩逃</title>
                    <title lang="en"/>
                    <title lang="fr"/>
                    <content lang="ch">一、凡移住別處，窩隱逃人者，將移住之處兩鄰、十家長、地方及地方官俱照例治罪。
                    </content>
                </lu>
                <lu id="督-054">
                    <title lang="ch">駐防窩帶逃人</title>
                    <title lang="en"/>
                    <title lang="fr"/>
                    <content lang="ch">一、凡往各省駐防官員及閑散人等窩帶逃人者，俱照旗人窩逃例，分別治罪。
                    </content>
                </lu>
                <lu id="督-055">
                    <title lang="ch">盛京等處並各邊口嚴查逃人</title>
                    <title lang="en"/>
                    <title lang="fr"/>
                    <content lang="ch">一、凡盛京、寧古塔、黑龍江將軍及邊汛等官，各於所屬内緝拿逃人，務期必獲。如彼處土著之人將逃人隱匿不行舉出，經旁人出首拿獲者，將隱匿之人照窩逃例，分別治罪。再，沿邊地方總兵官責令所轄守邊守口官弁，將出邊之人嚴加盤查。若將逃人疏忽放出者，將守口之官弁、兵丁，照地方及地方官失於查察例究處。故縱者，從重論。
                    </content>
                </lu>
                <lu id="督-056">
                    <title lang="ch">口外逃人交扎薩克查拿</title>
                    <title lang="en"/>
                    <title lang="fr"/>
                    <content lang="ch">一、凡口外有旗下逃人，交與該扎薩克及管轄之人，於各旗佐領下嚴加查拿，解部治罪。
                    </content>
                </lu>
                <lu id="督-057">
                    <title lang="ch">遊牧處所窩隱逃人</title>
                    <title lang="en"/>
                    <title lang="fr"/>
                    <content lang="ch">一、邊外八旗遊牧處所官員，凡遊牧之處住有逃人者，應不時巡查緝拿。若將逃人隱匿，不行舉出，經旁人出首拿獲者，將窩家人等俱照例治罪。
                    </content>
                </lu>
                <lu id="督-058">
                    <title lang="ch">寧古塔水手等役窩逃</title>
                    <title lang="en"/>
                    <title lang="fr"/>
                    <content lang="ch">一、凡寧古塔等處駐防地方水手、礮手等役窩隱旗下逃人者，係旗人，照旗人窩逃例；係民人，照民人窩逃例，分別治罪。
                    </content>
                </lu>
                <lu id="督-059">
                    <title lang="ch">邊外屯莊窩逃</title>
                    <title lang="en"/>
                    <title lang="fr"/>
                    <content lang="ch">一、凡邊外居住旗人窩隱逃人者，將窩家及該管領催照例治罪。
                    </content>
                </lu>
                <lu id="督-060">
                    <title lang="ch">營伍窩逃</title>
                    <title lang="en"/>
                    <title lang="fr"/>
                    <content lang="ch">一、凡營伍内窩隱逃人者，若有保人，將保人斷作窩家。知情留住之房主，減窩家罪一等，罪止杖一百。不知者不坐。其不行查出之管隊，及外委百總，減房主罪二等，罪止杖八十。該管之把總、千總，交部議處。
                    </content>
                </lu>
                <lu id="督-061">
                    <title lang="ch">運糧等船窩逃</title>
                    <title lang="en"/>
                    <title lang="fr"/>
                    <content lang="ch">一、凡糧船並回空船隻，各該押運官及千百總將人數填寫印票，不時稽查。若有窩隱逃人者，將留住逃人之人斷作窩家，屯丁頭目照地方例治罪。運丁減窩家一等，罪止杖一百。百總減運丁二等，罪止杖八十，仍革去百總。不知者不坐。領運千總並督運各官，均交部議處。
                    </content>
                </lu><lu id="督-062">
                    <title lang="ch">軍船商船窩逃</title>
                    <title lang="en"/>
                    <title lang="fr"/>
                    <content lang="ch">一、凡軍船商船該管官，將本船男婦數目給與印票，鈔關之官查照票内數目放行。若有票内無名之人，即行拿解。如逃人過一關，至二關拿獲，或被首告拿獲者，將不行盤拿放過關之官交部議處，船主斷作窩家。
                    </content>
                </lu>
                <lu id="督-063">
                    <title lang="ch">官員赴任後家人窩逃</title>
                    <title lang="en"/>
                    <title lang="fr"/>
                    <content lang="ch">一、凡漢文武官員赴任之後，有本家人窩隱逃人者，本官不知情，免罪，將窩逃之人斷作窩家。
                    </content>
                </lu>
                <lu id="督-064">
                    <title lang="ch">僧道窩逃</title>
                    <title lang="en"/>
                    <title lang="fr"/>
                    <content lang="ch">一、凡僧尼、道士窩隱逃人者，照民例治罪。
                    </content>
                </lu>
                <lu id="督-065">
                    <title lang="ch">篤疾廢疾收贖</title>
                    <title lang="en"/>
                    <title lang="fr"/>
                    <content lang="ch">一、凡逃人窩家及鄰佑、地方、十家長等犯，如有篤疾、廢疾者，審驗明確，俱准其照例收贖。
                    </content>
                </lu>
                <lu id="督-066">
                    <title lang="ch">老幼收贖</title>
                    <title lang="en"/>
                    <title lang="fr"/>
                    <content lang="ch">一、凡窩留逃人及鄰佑、十家長、地方人等，如有年逾七十及年未及十六歲者，照例問擬，准其收贖，仍取具並無虚冒假捏甘結存案。
                    </content>
                </lu>
                <lu id="督-067">
                    <title lang="ch">婦人窩逃</title>
                    <title lang="en"/>
                    <title lang="fr"/>
                    <content lang="ch">一、凡婦人窩隱逃人，應罪坐夫男。如夫男外出，實不知情，及隻身孀婦，並無夫男者，應將本婦照窩隱逃人例，分別問擬，依律收贖。鄰佑、十家長、地方人等，照例治罪。地方官交部議處。
                    </content>
                </lu>
                <lu id="督-068">
                    <title lang="ch">逃人原娶之妻</title>
                    <title lang="en"/>
                    <title lang="fr"/>
                    <content lang="ch">一、凡逃人逃回原籍，在伊原娶之妻家居住，被獲者，審明，將逃人之妻斷給逃人完聚。其窩家人等，照例治罪。
                    </content>
                </lu>
                <lu id="督-069">
                    <title lang="ch">出首逃人</title>
                    <title lang="en"/>
                    <title lang="fr"/>
                    <content lang="ch">一、凡逃人被窩家出首者，窩家人等免罪。若窩家不行出首，或該管地方、十家長、鄰佑人等内有一人出首者，止將窩家照例治罪，其餘鄰佑、十家長、地方等俱行免罪。如窩逃之人一村居住，族中人等及主僕互相出首者，窩家亦免罪。至拿解逃人地方官，將窩家暫行拘禁，不許一併解送。<inf>按：此似指解送京城而言，似應刪去。</inf>候該管衙門審明實係逃人，行文地方官，將窩家審擬發落。
                    </content>
                </lu>
                <lu id="督-070">
                    <title lang="ch">雇覓逃人傭工</title>
                    <title lang="en"/>
                    <title lang="fr"/>
                    <content lang="ch">一、凡將逃人雇覓傭工及賃房與住者，照窩家例，分別知情、不知情治罪。若有保人者，將保人照窩家例治罪。其雇主、房主及十家長、地方、鄰佑並地方官，俱免議。
                    </content>
                </lu>
                <lu id="督-071">
                    <title lang="ch">將房地賣與逃人</title>
                    <title lang="en"/>
                    <title lang="fr"/>
                    <content lang="ch">一、凡將房地賣與逃人者，如有保逃人之人，將保人作為窩家。如無保人，或有引進之人，將引進之人作為窩家。其鄰佑、十家長、地方及地方官俱免議。如無保人及引進之人，將房地之主仍斷作窩家，鄰佑、地方、十家長俱照例治罪。
                    </content>
                </lu>
                <lu id="督-072">
                    <title lang="ch">文武官員窩逃</title>
                    <title lang="en"/>
                    <title lang="fr"/>
                    <content lang="ch">一、凡漢文武官員，並進士、舉人、貢監、生員，及有頂帶人員窩隱逃人者，俱照民人窩逃例，分別知情、不知情辦理。<inf>知情者，照犯私罪例科斷。不知者不坐。八旗文武官員有犯，亦照此例。</inf>鄰佑、地方、十家長及地方官，俱照例究議。其誤典誤買，及雇覓傭工，仍照例將保人或引進之人斷作窩家。
                    </content>
                </lu><lu id="督-073">
                    <title lang="ch">窩家出首逃人妻子</title>
                    <title lang="en"/>
                    <title lang="fr"/>
                    <content lang="ch">一、凡逃人如被別處及旁人拿獲後，窩家將逃人妻子出首者，將窩家照聞拿自首例減二等治罪，地方官免議。若逃人未被拿獲之先，窩家將逃人妻子出首者，窩家免罪，地方官仍記功。
                    </content>
                </lu>
                <lu id="督-074">
                    <title lang="ch">奉天錦州民並流徙人窩逃</title>
                    <title lang="en"/>
                    <title lang="fr"/>
                    <content lang="ch">一、凡奉天等處所屬民人，及流徙尚陽堡、寧古塔之民人窩隱逃人者，俱照窩家例，分別知情、不知情科斷。
                    </content>
                </lu>
                <lu id="督-075">
                    <title lang="ch">行提定限</title>
                    <title lang="en"/>
                    <title lang="fr"/>
                    <content lang="ch">一、凡道府、州縣、衛所官員行文提取逃人，行文移查案件，一百里以内者，往返限十日解覆。如不解覆，行催一次，再限十日解覆。每百里往返，加限五日。一千里以外者，每百里往返，加限四日。<inf>遞加扣算。</inf>若行催後，逾限不解不覆者，交部議處。
                    </content>
                </lu>
                <lu id="督-076">
                    <title lang="ch">逃人在空地蓋房居住</title>
                    <title lang="en"/>
                    <title lang="fr"/>
                    <content lang="ch">一、凡逃人逃走，在空地蓋房居住者，將地主照窩家例分別治罪。如係無主之地，將鄉長作為窩家，地方、十家長作為鄰佑。如無鄉長，將地方作為窩家，十家長作為鄰佑。地方官功過，照常議。
                    </content>
                </lu>
                <lu id="督-077">
                    <title lang="ch">逃人居住未過例限</title>
                    <title lang="en"/>
                    <title lang="fr"/>
                    <content lang="ch">一、凡逃人逃走，或無一定住處，或雇覓傭工，或賃住店房，未過限者，其不知情之窩家、鄰佑人等，均免治罪，地方官亦免議處。
                    </content>
                </lu>
                <lu id="督-078">
                    <title lang="ch">妄扳窩家</title>
                    <title lang="en"/>
                    <title lang="fr"/>
                    <content lang="ch">一、凡逃人誣扳窩家，提來審虚者，將逃人發遣。<inf>仍刺字。</inf>若續供之窩家，提來審明，又屬誣扳者，將逃人刺字，不論逃走次數，照姦棍詐害良民例發遣。如年力強壯者，改發烏魯木齊等處，分別種地、為奴。<inf>逃罪重者，從重歸結。</inf>
                    </content>
                </lu>
                <lu id="督-079">
                    <title lang="ch">行提窩家</title>
                    <title lang="en"/>
                    <title lang="fr"/>
                    <content lang="ch">一、凡逃人供有窩家，行文地方官查報，並無其人，復行文該督撫詳查，如果以並無窩家咨覆者，除將逃人照逃例治罪外，仍加枷號一個月。若逃人所供窩家屬實，該地方官不行詳查，朦混率覆，日後別經發覺者，將地方官並該督撫均交部議處。
                    </content>
                </lu>
                <lu id="督-080">
                    <title lang="ch">解送逃人</title>
                    <title lang="en"/>
                    <title lang="fr"/>
                    <content lang="ch">一、凡直隸各省等拿解逃人，嚴加肘鎖，每一名差有家産正身解役二名遞解。其經過地方官，將逃人肘鎖驗明，每一名亦換差有家産正身解役二名遞解。如不差有家産正身解役，及少差解役，以致疏脱，或解役同逃人逃走者，地方官交部議處。將解役審明，係疏脱者，照不覺失囚例，減本犯罪二等科斷<inf>如本犯罪輕，減盡無科者，將解役照不應輕律，折責發落</inf>；故縱者，與同罪，至死減一等。若有受賄情弊，計贓以枉法從重論。<inf>解役將逃人案内牽連人犯中途疏脱者，亦照此科斷。</inf>如地方官照例僉差押解，而解役疏脱人犯，或同逃人逃走者，將解役審明，照例分別治罪，僉差不愼之地方官亦交部議處。
                    </content>
                </lu>
                <lu id="督-081">
                    <title lang="ch">逃人中途患病</title>
                    <title lang="en"/>
                    <title lang="fr"/>
                    <content lang="ch">一、凡解送逃人中途患病，原解即報明該地方官，驗明患病屬實者，暫留看守，撥醫調治，仍報明該管上司，報部存案。俟病愈可以行走，即便轉解前途。如將無病逃人謊稱有病，故為留滯，或將實在患病者反不留住，即留而不撥醫調治，及病愈後不即行轉解者，將該地方官交部議處。解役不報及謊報者，照例治罪。
                    </content>
                </lu>
                <lu id="督-082">
                    <title lang="ch">同解逃人一人患病</title>
                    <title lang="en"/>
                    <title lang="fr"/>
                    <content lang="ch">一、凡同批起解逃人内一人患病，將患病之犯留養調治，將別犯先行起解。如係夫妻、父子，俱准其存留調治，俟病痊之日一同起解。
                    </content>
                </lu>
                <lu id="督-083">
                    <title lang="ch">解役雇倩代解</title>
                    <title lang="en"/>
                    <title lang="fr"/>
                    <content lang="ch">一、凡解送逃人之解役不親身押解，私自倩人代替者，將解役並代替之人各杖一百。若代替之人中途疏脱逃人，或同逃人逃走者，審明，照例分別從重治罪。原僉差之地方官，交部議處。
                    </content>
                </lu>
                <lu id="督-084">
                    <title lang="ch">遞解逃人逾限</title>
                    <title lang="en"/>
                    <title lang="fr"/>
                    <content lang="ch">一、凡直隸各省州縣拿獲逃人，詳報督撫，請咨起解，即於批文内限定日期。若逾限者，將逾限之地方官交部議處。
                    </content>
                </lu><lu id="督-085">
                    <title lang="ch">買逃邀功</title>
                    <title lang="en"/>
                    <title lang="fr"/>
                    <content lang="ch">一、凡或有地方官員覓買旗下奴僕，謊稱逃人，申解邀功者，交部嚴加議處。其知情賣逃之人，係官，交部議處；係閑散及兵丁，枷號一個月，鞭一百。所賣之奴僕，照例入官，給與八旗、兵丁為奴。若並無逃人，地方官捏寫空名，造册報部，希圖邀功者，亦照此例從重究議。
                    </content>
                </lu>
                <lu id="督-086">
                    <title lang="ch">領催兵丁疏脱逃人</title>
                    <title lang="en"/>
                    <title lang="fr"/>
                    <content lang="ch">一、凡領催兵丁疏脱逃人，照解役疏脱逃人例審明，或係疏脱，或係故縱，分別治罪。受財賣放者，計贓以枉法從重論。
                    </content>
                </lu>
                <lu id="督-087">
                    <title lang="ch">徒流留養</title>
                    <title lang="en"/>
                    <title lang="fr"/>
                    <content lang="ch">一、凡逃人案内各犯罪應擬流，本身已故者，妻子免流。若擬流、擬徒各犯之祖父母、父母老疾，家無以次成丁者，該地方官確實查報，照刑例分別枷號、折責，俱准其存留養親。若有假捏情事，除本犯仍照原擬治罪外，將查報不實之該地方官交部議處。
                    </content>
                </lu>
                <lu id="督-088">
                    <title lang="ch">解役疏脱逃人</title>
                    <title lang="en"/>
                    <title lang="fr"/>
                    <content lang="ch">一、凡解役押解逃人，中途脱逃者，如審係疏脱，將解役減本犯二等科斷，給限一百日<inf>戴罪</inf>追捕，限内能自捕得，免罪。故縱者，不給捕限，與逃人同罪。<inf>至死減一等。罪雖坐定</inf>未斷之先，能自捕得，減逃人罪一等科斷。受財者<inf>不在此限</inf>，計贓以枉法從重論。若他人捕得及逃人已死或自首，均不准減免。其疏脱逃人之同行解役，如有實因患病落後，在經過地方官處呈明有據者，免罪。
                    </content>
                </lu>
                <lu id="督-089">
                    <title lang="ch">熱審減等</title>
                    <title lang="en"/>
                    <title lang="fr"/>
                    <content lang="ch">一、凡逃人案内問擬枷號杖責人犯，遇熱審<inf>每年於小滿後十日起，至立秋前一日止，如立秋在六月内，以七月初一日為止</inf>，俱照例准其減等發落，笞罪寛免。
                    </content>
                </lu>
                <lu id="督-090">
                    <title lang="ch">誤行刺字</title>
                    <title lang="en"/>
                    <title lang="fr"/>
                    <content lang="ch">一、凡官員將不應刺字人犯誤行刺字者，交部議處。
                    </content>
                </lu>
                <lu id="督-091">
                    <title lang="ch">解役逗遛</title>
                    <title lang="en"/>
                    <title lang="fr"/>
                    <content lang="ch">一、凡解役押送逃人到部，不即投文歇宿店房，無故稽留三日者，笞二十。每三日加一等，罪止杖六十。店家知情留住者，減解役一等治罪，不知者不坐。若解役受賄詐贓，及有所規避者，審明，各從重論。
                    </content>
                </lu>
                <lu id="督-092">
                    <title lang="ch">解役夥逃搶奪</title>
                    <title lang="en"/>
                    <title lang="fr"/>
                    <content lang="ch">一、凡解役夥同逃人沿途搶奪，擾害村莊，除傷人者，照搶奪傷人律，分別首從，從重問擬外<inf>搶奪傷人，以下手傷人者為首</inf>，未傷人者，將解役照白晝搶奪為首例，杖一百、徒三年，逃人照為從律減一等治罪。<inf>仍盡本法刺字。逃罪重者，科其逃罪。</inf>計贓重者，各從重論。
                    </content>
                </lu>
                <lu id="督-093">
                    <title lang="ch">地方官拿解良民</title>
                    <title lang="en"/>
                    <title lang="fr"/>
                    <content lang="ch">一、凡地方官將實係平民妄作逃人拿解者，交部議處。如教唆他犯誣扳，計圖詐害，或故行拿解，希圖議敘者，照故入人罪例分別治罪。
                    </content>
                </lu>
                <lu id="督-094">
                    <title lang="ch">監禁遲滯</title>
                    <title lang="en"/>
                    <title lang="fr"/>
                    <content lang="ch">一、凡地方官拿獲逃人，即申詳該督撫給咨解部，如無故監禁遲留過一月者，或被告發，或被部内查知，將該地方官交部議處。
                    </content>
                </lu>
                <lu id="督-095">
                    <title lang="ch">文武官員功過</title>
                    <title lang="en"/>
                    <title lang="fr"/>
                    <content lang="ch">一、凡知州、知縣、衛所千總、衛守備查解逃人十五名者，加一級；查解逃人三十名者，加二級。知府及直隸州知州所屬地方查解逃人三十名者，加一級；查解六十名者，加二級。道官及管衛所掌印都司所屬地方查解逃人四十五名者，加一級；查解九十名者，加二級。巡撫所屬地方查解逃人二百名者，紀録一次；四百名者，加一級。<inf>以上獲逃數多者，俱照此遞加</inf>。同知、通判、吏目、典吏自行拿獲之逃人，各照掌印官例；五城兵馬司掌印指揮，照知府例；副指揮、吏目，照知縣例。鹽運司所屬地方查解逃人，將運司照道官例，分司照知府例，管鹽場大使照典史例。在京錢局查解逃人者，將所管之官照知府例。外省錢局查解逃人者，布政使照道官例，錢局同知照知縣例。窯廠查解逃人者，將所管之官照知府例。營伍、武官查解逃人者，將守備、都司、僉書各官照州縣例，遊撃、參將、副將照知府例，總兵官照道官例，提督照巡撫例。將此功一年一敘。若不足議敘之數者，並於下年通算議敘。如仍不足數，將前一年之功截去，止留一年之功，於次年接算，不准三年合算。
                    </content>
                </lu>
                <lu id="督-096">
                    <title lang="ch">總督府尹不議功過</title>
                    <title lang="en"/>
                    <title lang="fr"/>
                    <content lang="ch">一、凡拿獲逃人，並失察逃人，各省總督及順天府、奉天府府尹功過，均免議。
                    </content>
                </lu><lu id="督-097">
                    <title lang="ch">上司議敘</title>
                    <title lang="en"/>
                    <title lang="fr"/>
                    <content lang="ch">一、凡州縣、衛所等官拿獲逃人，未足議敘之數，而該上司官以所轄各屬統算，雖已足議敘之數者，不准議敘。
                    </content>
                </lu>
                <lu id="督-098">
                    <title lang="ch">拿獲逃人解送册籍</title>
                    <title lang="en"/>
                    <title lang="fr"/>
                    <content lang="ch">一、凡文武官員獲解逃人記功者，知會該巡撫。其奉天府所屬官員拿獲逃人記功者，移會府尹，令巡撫、府尹轉行知照原拿獲之地方官。臨敘功時，將拿獲逃人年月、姓名，及獲逃官員之職名，開造清册，每年四月内解部，與部内底册查核議敘。
                    </content>
                </lu>
                <lu id="督-099">
                    <title lang="ch">拿獲帶逃幼小子女</title>
                    <title lang="en"/>
                    <title lang="fr"/>
                    <content lang="ch">一、凡拿獲逃人，如帶有十五歲以下之子女，一同獲解者，地方官不記功。另行拿解者，照十五歲之子女隻身逃走例，將地方官一體記功。若被伊主認獲，及旁人出首者，將失察之地方官及窩家、鄰佑人等，仍照例分別究議。
                    </content>
                </lu>
                <lu id="督-100">
                    <title lang="ch">在京旗人逃後行竊</title>
                    <title lang="en"/>
                    <title lang="fr"/>
                    <content lang="ch">一、凡在京滿洲、蒙古、漢軍正身、閑散旗人逃後有犯搶竊，均銷除旗檔。其初犯罪止笞杖枷責者，免其刺字，交縣管束；徒罪以上，悉照民人一體刺字，發配各省。駐防旗人有犯，亦照此例辦理。
                    </content>
                </lu>
                <lu id="督-101">
                    <title lang="ch">馬蘭泰寧等處兵丁逃回</title>
                    <title lang="en"/>
                    <title lang="fr"/>
                    <content lang="ch">一、凡發往馬蘭、泰寧二處壯丁脱逃被獲，或自行投回者，照旗逃例分別治罪。
                    </content>
                </lu>
                <lu id="督-102">
                    <title lang="ch">黑龍江三姓處等處改發之旗人逃走</title>
                    <title lang="en"/>
                    <title lang="fr"/>
                    <content lang="ch">一、八旗發遣拉林人犯，有私自逃回者，拿獲之日，即行請旨，擬斬立決。如在盛京等處拿獲者，該將軍等訊明情節，具奏請旨，即於現獲處所正法。其在京暨各省拿獲者，由刑部審明請旨，交旗正法。
                        一、八旗應發拉林、阿爾楚喀人犯，俱停其發往，改發黑龍江三姓等處，充當苦差。該將軍於解到之時，均匀酌撥安置，不得令其群聚一處。其在配行兇為匪，不自悛改者，即銷去旗檔，改發雲貴、兩廣等省，交與地方官嚴行管束，有犯即照民人例治罪，並令該將軍等將一年内有無另行改發之處年終彙奏。
                        一、移住拉林閑散滿洲内，如有越過邊津，逃回京城者，拿獲時遵旨正法外，其初次逃走，不出該管地方，無論不行告假、私自逃出及自回被獲者，俱枷號一個月，鞭一百。二次逃走者，連妻子發往伊犁等處，折磨差使。
                        </content>
                </lu>
                <lu id="督-103">
                    <title lang="ch">官莊兵丁脱逃</title>
                    <title lang="en"/>
                    <title lang="fr"/>
                    <content lang="ch">一、官莊壯丁如有逃走，該管官即行具報緝拿，獲日照例懲治。至發遣人犯入在官莊内者，如有脱逃，亦令報部緝獲，究其有無行兇為匪，按其原犯罪名，照脱逃例分別議擬。該管各官，按照逃人名數，分別議處。
                    </content>
                </lu>
                <lu id="督-104">
                    <title lang="ch">伊犁等處卡倫緝捕逃人不力</title>
                    <title lang="en"/>
                    <title lang="fr"/>
                    <content lang="ch">一、伊犁等處盤獲逃犯，究出經過卡倫地方未經查拿者，將該處失察經過官員，並失察之地方官及該管大臣，交部分別議處；兵丁，鞭七十。如有藏匿負罪潛逃之犯，將失察官員，並失察之地方官及該管大臣，交部從重分別議處；兵丁，鞭八十。
                    </content>
                </lu>
                <lu id="督-105">
                    <title lang="ch">厄魯特回子逃走</title>
                    <title lang="en"/>
                    <title lang="fr"/>
                    <content lang="ch">一、凡厄魯特回子逃走被獲，如關係重情，仍聽理藩院定擬，奏聞請旨外，如止係犯逃，無論拿獲、投回，初次，枷號一個月，鞭一百，給主嚴加管束；二次，發福州、廣州，賞給旗下官兵為奴。其京城居住，並王公等帶來家下厄魯特回子逃走，仍照旗下家人逃例，分別次數、年月辦理。
                    </content>
                </lu>
                <lu id="督-106">
                    <title lang="ch">八旗逃人通行呈報</title>
                    <title lang="en"/>
                    <title lang="fr"/>
                    <content lang="ch">一、八旗一切逃人，該旗照例一面咨報刑部外，一面即將該犯實在逃走日期，徑報步軍統領衙門、順天府、五城，迅速查拿。其刑部接到旗咨之日，亦即速行知應行緝犯各衙門，一體嚴拿。
                    </content>
                </lu>
            </men>
        </bu>
    </document>
    
</code>